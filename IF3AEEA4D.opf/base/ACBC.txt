༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1AC374
n/a
ImageGroup:
ISBN:
14PD2733
9787802534377
Title:
ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ།
ljo nang kun mkhyen dol po pa shes rab rgyal mtshan gyi gsung 'bum/
Author:
ཤེས་རབ་རྒྱལ་མཚན་
shes rab rgyal mtshan
n/a
Descriptor:
Original Publication:
Place:
Publisher:
mes po'i shul bzhag;196-208
pe cin/
krung go'i bod rig pa'i dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༢༠༥
ཉ༥༩ ལ མ ༣ ༠ ༠ ༠ ༠ ༠ ཤུལ༠༣ ཀྱིན ཟ༤ ༢༠ རྫོང་བ གྱུར་ཀྱིན ཀྱི་ཕ1 འདེ ༡༨ ནས་ ༢༣༣ག ༣ ༤ ༥ ༣༣༠) འོད་ འཛེངོ་ ཕྱི་ཉ༢ པ་ ༦3439༣ཙན།
༦༧༤ཡི་གེ་རྣམས་རབ་ཀྱི་རྡུང་པེཤུ་ ལ་་ཡིག་uབོད་བ་པ་སྟེ། དེ་ནི་ཕ་ལ་སོགི་ ་པ་སྔ་ནི་ས་ ཡི་ ཙཅུ་རོ་ཅི་ སྟེ་
1ཞི་པ » 1:རོང རི་ ༣༦༣༠4 ( 9 ༅ ན་ཚ ཛ ཛ 393**
དཔ འི ་ ༢་ ༢*
1 1 ་ ས པ 5ppt ནི་ཕི་ (ན་
དེའི ༣༧༽ད ཟན པ ན ༤ ང་ཚོས4 ༣ བཞིཅ4 f» ༈ བཙ31
༦༠༽དབ་པ་༢་་ཚ(ཉིན་གྱི༡༡༣ ན་ ཏད་དུ༠ ༣༣༤༠༠ས 1:ཀ - ངས་ད༠༠༠ བ)༣༢༠ 981 1 འདུ ཏུ་ ཕྱིན་པ་སོ །།
:༡:༡༡ ༣༨ ༣༨:༡༦༠༡༡ ༡༠ ༢:༠༠ ༣:༠༠
ག་དུག་
མི་རིང་བར་མ་ཆོད་དང་༧་ཀྱི་95%8434 1 ར་ ་ ༠༨༠༥ 5, ༡༨)
༦
1.ང་n: བད 54 5 ང་༧༠༣ ནི་༧༣༧ད་ལོ་ཙ་ དར ་ བ ད།
ka fig)yal114a451@jt10359) 14 186
ན 133ཏིtt བ པ ( ༣ ནི14 ཟང ༣༣ sgpt རུ ( 1: ལྟ གོ ན ༣
|:#h 1:ཞིན ར ར ར མ ཞི ནི ང ༈ རིte༣༣ ཙཏི 88༠༣་ནི་ན 1:༡ F* 1 12
༄༅། །ཇོ་ནང་ཀུན་མཁྱེན་དོལ་པོ་པ་ཤེས་རབ་
རྒྱལ་མཚན་གྱི་གསུང་འབུམ།
(༡༠/༡༣)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



s.se
a
Fe
༄༅། །ཇོ་ནང་ཀུན་མཁྱེན་དོལ་པོ་པ་ཤེས་རབ་
རྒྱལ་མཚན་གྱི་གསུང་འབུམ། །
(༡༠/༡༣)
PALZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཁ/
s
Pa
A



མེས་པོའི་ཤུལ་བཞག་ལས་ཇོ་ནང་ཀུན་མཁྱེན་དོལ་པོ་པ་
ཤེས་རབ་རྒྱལ་མཚན་གྱི་གསུང་འབུམ་
བསྡུ་སྒྲིག་ལས་མིའི་མཚན་ཐོ།
སྤྱི་
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་
རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས། །
གཙོ་སྒྲིག་གཞོན་པ། དཔལ་ལྡན་རྒྱ་མཚོ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་
བསྟན་འཛིན། ཐུབ་བསྟན་འོད་ཟེར། དཔལ་བཟང་། དཀོན་མཆོག་བསམ་གཏན།
བསྡུ་སྒྲིག་པ། དཔལ་ལྡན་རྒྱ་མཚོ།
ཞུ་དག་པ། དཔལ་ལྡན་རྒྱ་མཚོ་དང་ངག་དབང་རྒྱ་མཚོ་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། དཀོན་མཆོག་བཟང་མོ། ཚེ་གཡང་། སྒྲོལ་དཀར།
བཀྲ་ཤིས་ལྷ་མཚོ། ཤེས་རབ་རྡོ་རྗེ། ཚངས་ཆུང་སོགས།
དཔ2
དེ



༄༅། །ཇོ་ནང་ཀུན་མཁྱེན་དོལ་པོ་པ་ལ་ན་མོ།



༄༅། །གཞིས་རྩེ་ལྷ་རྩེ་རྫོང་ཕུན་ཚོགས་གླིང་དུ་བཞུགས་པའི་ཇོ་ནང་མཆོད་རྟེན།



་་་་
དཀར་ཆག
•.......(85)
.......(216)
.….........(269)
............(311)
...............(326)
༧ དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌། ..…...….…...(1)
དབང་གི་ཆོ་ག་ཡེ་ཤེས་རྒྱ་མཚོ། ...
དག་པའི་རིམ་པའི་ལག་ལེན་མདོར་བསྡུས་པ།
སྦྱིན་སྲེག་གི་ཆོ་ག་ནང་གི་མུན་སེལ། ..
ཞི་བ་དང་རྒྱས་པའི་སྦྱིན་སྲེག་གི་ཆོ་ག
ཞི་རྒྱས་ལས་རྐྱང་གི་སྦྱིན་སྲེག
ཞི་རྒྱས་ཀྱི་སྦྱིན་སྲེག་བཞིའི་སྤྱི་ཆིངས་ནོར་བུ་ཆུ་དྭངས། .
ཡེ་ཤེས་མེ་ལ་མཆོད་པ་འབུལ་བ། .....
དཔལ་དུས་ཀྱི་འཁོར་ལོའི་དཀྱིལ་འཁོར་གྱི་ཐིག་གདབ་ཚུལ། .........…..350)
དཔལ་དུས་ཀྱི་འཁོར་ལོའི་དཀྱིལ་འཁོར་གྱི་བཀྲ་ཤིས་དགེ་ལེགས་
རྒྱ་མཚོའི་སྒྲ་དབྱངས།...
སྔགས་ཀླག་ཐབས། ..
...............(335)
................(342)
..............(353)
，
，
，
，
༔
...............
..............(355)
=
1-



༄༅། །དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་
ལྗོན་ཤིང་ཞེས་བྱ་བ་བཞུགས་སོ། །
རྒྱ་གར་སྐད་དུ། ཤྲཱི་ཀཱ་ལ་ཙཀྲ་སཱ་དྷ་ན་ཀལྤ་པྲི་ཀྵ་ན་མཿ བོད་སྐད་དུ། དཔལ་དུས་
ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་ཞེས་བྱ་བ། དཔལ་དུས་ཀྱི་འཁོར་
ལོ་ལ་ཕྱག་འཚལ་ལོ། །
གང་ཞིག་འདོད་པའི་འཆིང་ལས་གྲོལ་ཡང་རྟག་ཏུ་འདོད་ཆགས་ཆེན་པོས་
གང་། །དངོས་དང་དངོས་མེད་རྣམ་པ་བྲལ་ཡང་རྣམ་པ་ཀུན་གྱི་མཆོག་དང་ལྡན།།
ཚིག་ཏུ་བརྗོད་པ་ཀུན་ལས་གྲོལ་ཡང་འགྲོ་ཀུན་སྐད་ཀྱིས་ཆོས་རབ་སྟོན། །གཅིག་
དང་དུ་མའི་གཟུགས་དང་བྲལ་ཡང་སྣ་ཚོགས་གཟུགས་མང་སྟོན་ལ་འདུད། །གང་
ཞིག་བསྟེན་ན་སྲིད་དང་གྲོལ་བ་ཡི། །དཔལ་ཀུན་རབ་སྟེར་རིམ་གཉིས་སྒྲུབ་པའི་
ཐབས། །དཔལ་ལྡན་རྒྱུད་འགྲེལ་ཆེ་ལས་ཁོ་བོ་ཡིས། །ཇི་ལྟར་ནུས་བཞིན་གཞན་
གྱི་དོན་ཏུ་བསྡུ། །མཁས་གཞན་དག་གིས་བཀོད་པ་ཡོད་ན་ཡང་། །ཕལ་ཆེར་ཕྱོགས་
ཞེན་རང་བཟོའི་དྲི་མས་བསླད། །འགའ་ཞིག་གིས་ནི་གསལ་བར་གཏིང་མ་རྙེད།།
དེ་ཕྱིར་འདི་ནི་དོན་དང་ལྡན་པ་ཡིན། ། །
འདིར་གང་དག་འཁོར་བའི་ རྒྱ་མཚོའི་རྦ་ཀློང་ཟབ་མོ་བཟོད་པར་དཀའ་བ་
སྡུག་བསྔལ་གསུམ་དང་སྡུག་བསྔལ་བརྒྱད་ཀྱི་དབུ་བའི་རླབས་ཕྲེང་དུ་མ་འཁྲིགས་
ཤིང་གནས་སྐབས་རིགས་བཞིའི་ཀུན་ཏུ་རྟོག་པས་ཡང་དང་ཡང་དུ་ཉེ་བར་བསྒྲུབས་
པའི་ལས་དང་ཉོན་མོངས་པ་དང་ཉེ་བའི་ཉོན་མོངས་པའི་སྦྲུལ་གདུག་པ་དག་དང་
-
1 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཆུ་སྲིན་འཛིན་ཁྲིས་རབ་ཏུ་གཏམས་པ། གཏིང་མཐའ་མེད་ཅིང་ཕ་རོལ་གྱི་མཐའ་
རྟོགས་པར་དཀའ་བ་དག་ལས་མྱུར་དུ་བརྒལ་ཏེ། གཞན་ཡང་སྒྲོལ་བར་འདོད་པ་
དག་གིས་ཐུབ་པའི་བསྟན་པའི་སྙིང་པོ་ལས་ཀྱང་ཆེས་སྙིང་པོ། ཟབ་པ་ལས་ཀྱང་
ཆེས་ཟབ་པ། གསང་བ་ལས་ཀྱང་ཆེས་གསང་ཆེན། ཡང་དག་པའི་དོན་གྱི་དེ་ཁོ་
ན་ཉིད། འགྲོ་བའི་དེད་དཔོན་ཆེན་པོ་རྣམས་ཀྱིས་ངེས་པར་བསྟེན་པའི་ཆོས་ཀྱི་གྲུ་
བོ། དཔལ་དུས་ཀྱི་འཁོར་ལོའི་ལམ་དུ་འཇུག་པར་བྱའོ། །
དེ་ལ་འདི་ནི་རིམ་པ་སྟེ། དང་པོར་དཀྱིལ་འཁོར་དུ་ཞུགས་ནས་དབང་བསྐུར་
བ་ཡང་དག་པར་བླངས་ཏེ་བརྟུལ་ཞུགས་ཉི་ཤུ་རྩ་ལྔ་ལ་སོགས་པའི་དམ་ཚིག་དང་
ལྡན་པས་ཀུན་རྫོབ་དང་དོན་དམ་པའི་བདེན་པ་ལ་བརྟེན་ནས། བསོད་ནམས་
དང་ཡེ་ཤེས་ཀྱི་ཚོགས་ཀྱི་དོན་དང་། འཇིག་རྟེན་དང་འཇིག་རྟེན་ལས་འདས་པའི་
དངོས་གྲུབ་ཀྱི་དོན་དུ་བསྐྱེད་པ་དང་རྫོགས་པའི་རིམ་པ་དག་ལ་རྣལ་འབྱོར་དུ་བྱ་བ་
ཉིད་དོ། །དེ་ལ་གནས་ ནི་ལས་ཀྱི་རྗེས་སུ་མཐུན་པའམ་གང་དུ་ཡིད་ལ་འཐད་པར་
གྱུར་ཅིང་བསམ་གཏན་འཕེལ་བའི་གནས་སུ་སྟེ། དེར་ཐོ་རེངས་ཀྱི་དུས་སུ་ཁྲུས་
ལ་སོགས་པ་བྱས་ནས། འཇམ་པའི་སྟན་ལ་ཤར་དུ་མངོན་པར་ཕྱོགས་པས་འདུག་
སྟེ། སྐྱབས་སུ་འགྲོ་བ་དང་སེམས་བསྐྱེད་པ་སྔོན་དུ་འགྲོ་བས་དང་པོར་ཁ་ལ་སོགས་
པ་དག་པའི་དོན་དུ་བདུད་རྩིའི་རིལ་བུ་ཁར་བཅུག་ནས། ཨོཾ་ཨཱ༔ཧཱུྃ་ཧོ༔ཧཾ་ཀཱཿ པྲཛྙཱ་
ཨུ་པཱ་ཡ་ཨཱད་མ་ཀ་ཀཱ་ཡ་ཝཱཀ་ཙིཏྟ་ཛྙཱ་ན་ཨ་དྷི་པ་ཏེ་མ་མ་ཀཱ་ཡ་བཱཀ་ཙིཏྟ་ཛྷཱ་ན་བཛྲ་
བཛྲ་ཨ་མྲྀ་ཏ་སྭ་བྷཱ་བོ་ཀུ་རུ་ཀུ་རུ་སྐན་དྷ་དྷཱ་ཏུ་ཨཱ་ཡ་ཏ་ནཾ་ནིསྭ་བྷཱ་བཱ་སྭཱཧཱ། ཞེས་
བརྗོད་ཅིང་། གཙུག་ཏོར་དུ་ཝཾ་ལས་བྱུང་བའི་རྡོ་རྗེ་ཟླ་བའི་དཀྱིལ་འཁོར་ཆ་བཅུ་
དྲུག་རྫོགས་པ་བསྒོམས་ཏེ། དེས་གཙུག་ཏོར་ནས་རྐང་སེན་གྱི་མཐར་ཐུག་པ་མ་



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
དག་པའི་ལུས་སྦྲུལ་གྱི་ཤུན་པ་ལྟར་ལན་གསུམ་དུ་དོར་བས། ལུས་དང་ངག་དང་
སེམས་དང་ཡེ་ཤེས་རྣམ་པར་དག་པ་རྡོ་རྗེ་བདུད་རྩིའི་རང་བཞིན་ཟླ་བ་དྲི་མ་མེད་
པ་ལྟར་གྱུར་པར་ཡང་དག་པར་བལྟས་ལ། ཨོཾ་སྭ་བྷཱ་བ་ཤུདྡྷསརྦ་དྷརྨཱ༔ སྭ་བྷཱ་བ་
ཤུདྡྷོཉཧཾ། ཞེས་བརྗོད་པར་བྱ་སྟེ། ཞི་བ་དང་རྒྱས་པའོ། །དེ་བཞིན་དུ། དབང་དང་
དགུག་པ་ལ། རཾ་ལས་བྱུང་བའི་ཉི་མ། ཁ་དོག་དམར་པོར་བསྒོམ་པ་ལ་སོགས་པ་
ལས་གཞན་ལ་ནི་རྣམ་པ་གཞན་དུ་འགྱུར་རོ། །དེ་ནས་དཔྲལ་བར་ཨོཾ་དཀར་པོ་ལས་
སྣང་བ་མཐའ་ཡས་དང༌། མགྲིན་པར་ཨཱདམར་པོ་ལས་ རིན་ཆེན་འབྱུང་ལྡན་
དང༌། སྙིང་གར་ཧཱུྃ་ནག་པོ་ལས་དོན་ཡོད་གྲུབ་པ་དང༌། ལྟེ་བར་ཧོསེར་པོ་ལས་
རྣམ་པར་སྣང་མཛད་དང་། གཙུག་ཏོར་དུ་ཧཱུྃ་ལྗང་ཁུ་ལས་མི་བསྐྱོད་པ་དང་། གསང་
བར་ཀཿསྔོན་པོ་ལས་རྡོ་རྗེ་སེམས་དཔའ་རྣམས་འཆད་པར་འགྱུར་བའི་མཚོན་ཆ་
ལ་སོགས་པ་དང་ལྡན་པར་བསྒོམ་པར་བྱ་སྟེ། རྡོ་རྗེའི་ཞལ་དག་པ་དང་རིགས་
དྲུག་དགོད་པའི་ཆོ་གའོ། །
དེ་ནས་ལག་པས་ལག་པ་ཕན་ཚུན་མཉེ་ཞིང་། ཨོཾ་ཧྲསརྦ་ཨསྡུ་རཱ་ཛ་མཱ་ར་ཀླུ་
ཤ་ཨན་ཏ་ཀ་ར་བཛྲ་ཏཱིཀྵ་དུཉཁ་ཙྪེ་ད་མ་མ་ཀ་རོ་བི་ཤྭ་དྷ་ཡ་སྭཱཧཱ། ཞེས་པ་འདིས་
ལག་པ་རྣམ་པར་དག་པར་བྱ་སྟེ། ལག་པ་བཀྲུ་བའི་སྔགས་སོ། །
དེ་ལྟར་དག་པར་བྱས་པའི་ལག་པ་གཡོན་གྱི་མཐེའུ་ཆུང་ལ་སོགས་པའི་རྩ་
བའི་ཚིགས་རྣམས་ལ་ཨ་ཨི་རི་ཨུ་ལཾ། དབུས་ཀྱི་ཚིགས་རྣམས་ལ་ཨ་ཨེ་ཨར་ཨོ་
ཨལ། སྟེང་གི་ཚིགས་རྣམས་ལ་ཧ་ཡ་ར་ཝ་ལ་ཞེས་པ་དང་། གཡས་པའི་མཐེ་བོང་
ལ་སོགས་པའི་སྟེང་གི་ཚིགས་རྣམས་ལ་ལྭ་ཝཱ་རཱ་ཡཱ་ཧཱ། དབུས་ཀྱི་ཚིགས་རྣམས་
ལ་ཨཱལ་ཨོ་ཨཱར་ཨེ་ཨཱ། རྩ་བའི་ཚིགས་རྣམས་ལ་ལཱི་ཨཱུ་རཱི་ཨཱི་ཨཱ་ཞེས་པ་རྣམས་



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དགོད་པར་བྱའོ། །དེ་དག་ལས་གཡོན་པ་ཟླ་བ་དང་། གཡས་པ་ཉི་མ་དང་། གཉིས་
ཀ་སྦྱར་བའི་དབུས་སུ་ཧཱུྃ་གི་ཡི་གེ་མཐོན་མཐིང་ལས་བྱུང་བའི་སྒྲ་གཅན་རྣམས་
བསྒོམས་ཏེ། དེ་དག་ལས་གྲུབ་པའི་རྡོ་རྗེ་རྩེ་ལྔ་པའི་ཕྱག་རྒྱས་གཙུག་ཏོར་ནས་
བརྩམས་ནས་རྐང་སེན་གྱི་མཐར་ཐུག་པར་བདག་ཉིད་ལ་ཡང་དག་པར་རེག་
ཅིང་། ཨོཾ་ཨཱཿཧཱུྃ་ཧོ༔ཧཾ་ཀཿ ཀཱ་ཡ་ཝཱཀ་ཙིཏྟ་ཛྙཱ་ན་ཨ་དྷི་པ་ཏེ་བཛྲ་ཀཱ་ཡ་མ་མཱ་ཀཱ་ཡ་ཝཱཀ་
ཙིཏྟ་ཛྷཱ་ན་བཛྲ་བཛྲ་ཀཱ་ཡ་སྭ་བྷཱ་བི་ཀུ་རུ་ཀུ་རུ་སྭཱཧཱ། ཞེས་བརྗོད་པ་འདིས་རྡོ་རྗེའི་
སྐུར་གྱུར་པར་བལྟས་ནས། ཨོཾ་སརྦ་ཏ་ཐཱ་ག་ཏ་བཛྲ་ཀཱ་ཡ་སྭ་བྷཱ་བ་ཨཱད་མ་ཀོཉཧཾ།
ཞེས་ང་རྒྱལ་བཟུང་བར་བྱ་སྟེ། ལུས་དང་ངག་དང་སེམས་དང་ཡེ་ཤེས་རྣམ་པར་
དག་པའོ། །དེ་ནས་ཡན་ལག་དྲུག་དགོད་པར་བྱ་སྟེ། ཐལ་མོ་སྦྱར་བའི་མཐེ་བོང་
ཟུང་གིས་སྙིང་ག་ལ་སོགས་པ་རེག་ཅིང་། ཨོཾ་ཧྲིལཱ་ཧྲི་ད་ཡཱ་ཡ་ན་མཿ སྙིང་ཁ་ལའོ།།
ཨོ་ཧཱུྃ་སི་ར་སེ་སྭཱཧཱ། མགོ་བོ་ལའོ། །ཨོཾ་ཧྲིར་ཤི་ཀྭ་ཡེ་བོ་ཥཊ། གཙུག་ཏོར་ལའོ། །
ཨོ་ཧཱུྃ་ཀ་བ་ཙཱ་ཡ་ཧཱུཾ། ཡན་ལག་ཐམས་ཅད་ལ་སྟེ། ལག་པ་གཉི་གས་ཡན་ལག་
རྣམས་ལ་རེག་པར་བྱའོ། །ཨོཾ་ཧྲི་ནེ་ཏྲ་ཡ་ཝ་ཥཊ། མིག་དག་ལའོ། །ཨོཾ་ཧྲཨསཱུ་ཡ་
ཕཊ། ཕྱོགས་ཐམས་ཅད་དུ་མཚོན་ཆ་དགོད་པར་བྱའོ། །དགེ་བ་ལ་གཡོན་པ་དང་
མི་དགེ་བ་ལ་གཡས་པའི་མཐེ་བོང་དང་མཛུབ་མོའི་སེ་གོལ་ཕྱོགས་ཐམས་ཅད་དུ་
བརྡབས་པས་སོ། །དེ་ནས། ཨོཾ་སརྦ་ཏ་ཐཱ་ག་ཏ་ཧྲི་ད་ཡ་སི་རཿ ཤི་ཥ་ཀ་བ་ཙ་ནེ་ཏྲ་
ཨསྡུ་བཛྲ་ཥཊ་ཨཾ་ག་སྭ་བྷཱ་བ་ཨཱད་མ་ཀོཉཧཾ། ཞེས་ང་རྒྱལ་བཟུང་བར་བྱ་སྟེ། ཡན་
ལག་ལ་བཀོད་པའོ། །དེ་ལྟར་སྔོན་དུ་ཁ་ལ་སོགས་པ་དག་པར་བྱས་ནས། །
ཕྱི་ནས་བདུད་བསྲེགས་པ་དང་བསྲུང་བའི་འཁོར་ལོ་ལ་སོགས་པ་བརྩམས་
པར་བྱ་སྟེ། ཡུལ་དང་གྲོང་གི་བདག་པོ་ལ་གཏོར་མ་ཕུལ་ནས། གཞན་གྱི་གནས་
-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་། །
སུ་གཤེགས་སུ་གསོལ་བ་སྔོན་དུ་འགྲོ་བས་སོ། །དེ་ལ་འདི་ནི་ཆོ་ག་སྟེ། དང་པོར་
གཏོར་མའི་དངོས་པོ་ཇི་ལྟར་རིགས་པ་ལ་འཆད་པར་འགྱུར་བའི་ཆོ་གས་སྦྱང་བ་
དང་སྤེལ་བ་དང་སྦར་བ་དང་བདུད་རྩིར་བྱས་ནས། འཇིག་རྟེན་གསུམ་ལས་རྣམ་
པར་རྒྱལ་བའི་ཕྱག་རྒྱས་ཡུལ་གྱི་བདག་པོ་སྤྱན་དྲངས་ཏེ། ཨོཾ་ཨཱཿཧཱུྃ་ཧྥེ་མོ་ས་པཱ་རི་
ཝཱ་ར་ཡ་ཨི་དཾ་བ་ལིཾ་གནྡྷཾ་པུཎྞཾ་དྷ་པཾ་པྲ་དཱི་པ་ཨཀྵ་ཏཾ་ད་དཱ་མ་ཧེ། ས་པཱ་རི་ཝ་རཿ ཤྲཱི་
གྷཾ་ཨ་གཙྪ་ཏུ་ཛ༔ཧཱུྃ་བཾ་ཧོ༔ ཨི་དཾ་བ་ལིཾ་གྲཏྣ་ཏུ། ཁཱ་ད་དུ། པི་ཝ་ཏུ། ས་པཱ་རི་ཝཱ་ར་
ཀཿ སརྦ་སཏྭཱ་ནཾ་ཤཱནྟཾ་པུཏྟཾ་རཀྵ་ཨཱ་ཝ་ར་ཎ་གུབ་ཏི་ཀ་རོ་ཏུ། ཨི་དཾ་སྦྲ་ནཾ་ཏུཀ་ཏཱ་བ་
བྱེ་མཎྜལ་བྷུ་མིཾ་ཏིཥྛ་ཏུ་ཧཱུྃ་ཧཱུྃ་ཕཊ། བཛྲ་དྷ་ར་ཨཱཛྫཱ་པ་ཡ་ཏི་སྭཱཧཱ། ཞེས་དང༌། ཁྱིའི་
ཕྱག་རྒྱས་གྲོང་གི་བདག་པོ་སྤྱན་དྲངས་ཏེ། ཨོཾ་ཨཱ༔ཧཱུྃ་ཧྥེ་མོ་ཨཱ་གཙྪ་ཨཱ་གཙྪ་ཧཱུཾ་ཧཱུཾ་
ཨི་དཾ་བ་ལི་གྲཏྣ་གྲཏྣ་བྷུཀ་ཏཱ་པི་ཏཱ་ཏྲིབ་ཏི་ཀྲི་ཏཱ་སརྦ་སཏྭཱ་ནཾ་ཤཱནྟི་ཙིཏྟཾ་ཀྲི་ཏཱ་ཨ་པ་
ར་སྦྲ་ནཾ་གཙྪ་གཙྪ་སྭཱཧཱ། ཞེས་པས་གཏོར་མ་ཕུལ་ནས། རེ་ཞིག་གནས་གཞན་དུ་
གཤེགས་སུ་གསོལ་བར་བྱའོ། །
དེ་ནས་བདག་ཉིད་ཀྱི་ལུས་བསྲུང་བ་དང་། བདུད་ཀྱི་ཚོགས་བསྲེག་པའི་དོན་
དུ་ལུས་ལ་རྡོ་རྗེ་དགོད་པར་བྱ་སྟེ། དཔྲལ་བར་ཟླ་བའི་དཀྱིལ་འཁོར་ལ་ཨོ་དཀར་
པོ་ལས་རྡོ་རྗེ་རྩེ་མོ་བཅུ་བདུན་པ་དང་། མགྲིན་པར་ཉི་མའི་དཀྱིལ་འཁོར་ལ་ཨཱ༔
དམར་པོ་ལས་རྡོ་རྗེ་རྩེ་མོ་སུམ་ཅུ་རྩ་གསུམ་པ་དང་། སྙིང་གར་སྒྲ་གཅན་གྱི་དཀྱིལ་
འཁོར་ལ་ཧཱུྃ་ནག་པོ་ལས་རྡོ་རྗེ་རྩེ་མོ་དགུ་པ་དང་། ལྟེ་བར་དུས་མེའི་དཀྱིལ་འཁོར་
ལ་ཧོསེར་པོ་ལས་རྡོ་རྗེ་རྩེ་མོ་དྲུག་ཅུ་རྩ་ལྔ་པ་དང་། གཙུག་ཏོར་དུ་ནམ་མཁའི་དཀྱིལ་
འཁོར་ལ་ཧཾ་ལྗང་ཁུ་ལས་རྡོ་རྗེ་རྩེ་མོ་ལྔ་པ་དང་། གསང་བར་ཡེ་ཤེས་ཀྱི་དཀྱིལ་
འཁོར་ལ་ཀླུསྔོན་པོ་ལས་རྡོ་རྗེ་རྩེ་མོ་སུམ་ཅུ་རྩ་གསུམ་པ་རྣམས་བལྟ་བར་བྱའོ། །



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དེ་བཞིན་དུ། གཡོན་གྱི་ཕྲག་པ་དང་མཐེའུ་ཆུང་ལ་སོགས་པའི་རྩ་བའི་ཚིགས་
རྣམས་སུ། ང་ང་ངར་ངུ་ངེལ་པཾ༌། གྷ་གྷི་གྷིར་གྷ་གྷལ་གྷཾ། ག་གི་གིར་གུ་གིལ་གི།
ཁ་ ཁི་ཁིར་ཁུ་ཁྲི་ཁཾ། ཀ་ཀི་ཀིར་ཀུ་ཀླུ་ཀཾ། ཞེས་པ་དང་། གཡས་ཀྱི་ཕྲག་པ་དང་
མཐེ་བོང་ལ་སོགས་པ་རྩ་བའི་ཚིགས་རྣམས་སུ། ཀཿཀིལཱ་ཀཱ་ཀིརཱ་ཀཱི་ཀཱ། ཁཱཧཁཱིལཱ་
ཁཱ་ ཁཱིརཱ་ཁཱི་ ཁཱ། གྷཱགྷིལཱ་གྷ་གྷིརཱ་ གི་ གྷཱ། བྷཱཝིལཱ་ བྷཱ་ བྷིརཱ་ བྷཾ་ བྷྱཱ། ངདཙངངལཱ་ ངངུ་
རིངརཱ་རིདཱ་ངདཱ་ཞེས་པ་རྣམས་ལས་རྡོ་རྗེ་རྩེ་མོ་སུམ་ཅུ་རྩ་གཅིག་པ་དང་། རྩེ་མོ་
བདུན་པ་རྣམས་བསྒོམ་པར་བྱའོ། །
ཚུལ་འདི་དང་རིམ་པ་འདི་ཁོ་ན་ལྟར་གྲུ་མོ་དང་སོར་མོའི་དབུས་ཀྱི་ཚིགས་
རྣམས་སུ་ཙ་སྡེ་དང༌། ཁྲིག་མ་དང་སོར་མོའི་སྟེང་གི་ཚིགས་རྣམས་སུ་ཌ་སྡེ་དང་།
དཔྱི་མགོ་དང་རྐང་པའི་སོར་མོའི་རྩ་བའི་ཚིགས་རྣམས་སུ་པ་སྡེ་དང༌། པུས་མོ་
དང་སོར་མོའི་དབུས་ཀྱི་ཚིགས་རྣམས་སུ་ཏ་སྡེ་དང་། ལོང་བུ་དང་སོར་མོའི་སྟེང་
གི་ཚིགས་རྣམས་སུ་ས་སྡེ་ལས་བྱུང་བའི་རྡོ་རྗེ་རྩེ་མོ་སུམ་ཅུ་རྩ་གཅིག་པ་དང་། རྩེ་
མོ་བདུན་པ་རྣམས་བསམ་པར་བྱའོ། །
དེ་བཞིན་དུ། གཡོན་དང་གཡས་ཀྱི་རྣ་བ་དག་ལ་ཨ་ཨཱ། སྣ་དག་ལ་ཨེ་ཨེ།
མིག་དག་ལ་ཨར་ཨཱར། ལྕེ་དང་ལྕེའུ་ཆུང་དག་ལ་ཨོ་ཨོ། རྡོ་རྗེ་དང་གསང་བ་དག་
ལ་ཨལ་ཨཱལ། ཡིད་དང་ཁུ་བའི་རྩ་དག་ལ་ཨོཾ་ཨ རྣམས་ལས་བྱུང་བའི་རྡོ་རྗེ་རྩེ་
མོ་གསུམ་པ་རྣམས་དང་། གཙུག་ཏོར་དང་མགོ་བོར་ཧ་ཧཱ། ལྕེ་དང་རྐན་དག་ལ་ཡ་
ཡཱ། གཡོན་དང་གཡས་ཀྱི་ལག་མཐིལ་དག་ལ་ར་རཱ། རྐང་མཐིལ་དག་ལ་ཝ་ཝཱ།
བཤང་ལམ་གྱི་གཡོན་དང་གཡས་སུ་ལ་ལཱ། རྣམས་ལས་བྱུང་བའི་རྡོ་རྗེ་རྩེ་མོ་ལྔ་
པ་རྣམས་བསྒོམས་ཏེ། དེ་ལྟར་བདག་ཉིད་རྡོ་རྗེའི་སྐུར་བསྒོམས་ནས་དེ་ཉིད་ལས་
6-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་། །
འཕྲོས་པའི་རྡོ་རྗེ་མེ་དཔུང་ཕྱོགས་ཀྱི་མདོག་ཅན་འབར་ཞིང་རབ་ཏུ་འབར་བའི་རྡོ་
རྗེ་རྣམས་ཀྱིས་སེམས་ཅན་རྣམས་ལ་རྣམ་པར་འཚེ་བར་བྱེད་པའི་བདུད་ཀྱི་ཚོགས་
ཕྱོགས་བཅུ་ན་གནས་པ་མཐའ་དག་ངེས་པར་བསྲེགས་ནས་བདེ་བ་ཆེན་པོ་ལ་དགོད་
པར་བསམ་ཞིང་། ཨོཾ་ཨཱཿཧཱུྃ་ཧོཧཾ་ཀྵ ཧཱཧཱཧཱཝཧཱུ ར་ར་ར་ར་བཛྲ་ཨ་ན་ལ་སརྦ་
ཨཱ་བ་ར་ཎ་དྷརྨ་པྲ་ལ་ཡ་སྭ་བྷཱ་བ་སརྦ་མཱ་ར་ཀཱ་ཡི་ཀ་བིགྷཱ་བི་ནཱ་ཡ་ཀ་ཨཱ་དི་ནཱ་ད་ཤ་
དིཀ་ག་ཏཱ་ནཾ་ཀཱ་ཡ་བཱཀ་ཙིཏྟ་ནི་ད་ཧ་ད་ཧ་པ་ཙ་པ་ཙ་ བྷསྨི་ཀུ་རུ་ཀུ་རུ་ཧཱུྃ་ཧཱུྃ་ཕཊ་
ཕཊ། ཅེས་དྲག་ཏུ་འདོན་པས་བདུད་གཞོམ་པར་བྱའོ། །
དེ་ནས་སླར་མི་འཇུག་པའི་དོན་དང་། བདུད་དང་བགེགས་དང་ལོག་འདྲེན་
རྣམས་ལ་ཕུར་བུས་གདབ་པའི་དོན་དང་། གནས་བསྲུང་བའི་དོན་དུ་རྣལ་འབྱོར་
གྱི་ཆོ་གས་བསྲུང་བའི་འཁོར་ལོ་བསྒོམ་པར་བྱའོ། །དེ་ལ་འདི་ནི་རིམ་པ་སྟེ། དང་
པོར་ཧཾ་གི་རང་བཞིན་ནམ་མཁའི་དཀྱིལ་འཁོར་ཡངས་པའི་དབུས་སུ་ཡཾ་རཾ་ཝཾ་ལཾ་
རྣམས་ལས་ཡང་དག་པར་བྱུང་བའི་རླུང་དང་མེ་དང་ཆུ་དང་སའི་དཀྱིལ་འཁོར་
སྟེང་དང་འོག་ཏུ་ཧཱུྃ་ལས་བྱུང་བའི་རྡོ་རྗེ་ཁ་སྦྱར་བས་མཚན་པ་རྣམས་བསྒོམ་ཞིང་།
ཨོ་ཧཱུྃ་ཡཾ་རཾ་ཝཾ་ལཾ་བཛྲ་ཨཱ་ཀཱ་ཤཱ་བཱ་ཡུ་དེ་ཛ་ཨུ་ད་ཀ་པྲི་ཐི་བཱི་བཛྲ་སྭ་བྷཱ་བ་པཉྩ་དྷ་ཏྲ་
བོ་བཛྲ་མཎྜལ་ནི་ཀུ་རུ་ཀུ་རུ་སྭཱཧཱ། ཞེས་པ་འདིས་འོག་ཏུ་དཀྱིལ་འཁོར་དགོད་
པར་བྱའོ། །དེ་ནས་རླུང་ལ་སོགས་པའི་དཀྱིལ་འཁོར་བཞི་པོ་གཅིག་ཏུ་འདྲེས་
པར་གྱུར་པ་ལས་རྡོ་རྗེའི་རྭ་བ་རྣམས་དང་རྡོ་རྗེའི་ཁང་པ་བརྩེགས་པ་ལ་སོགས་པ་
ཡོངས་སུ་གྲུབ་པར་བལྟ་བར་བྱ་སྟེ། ཨོཾ་ཨཱཿཧཱུྃ་རབཛྲ་ཙན་སུདྨ་རཱ་ཧུ་ཀཱ་ལ་ཨག་
ན་མཿཀཱ་ཡ་བཱཀ་ཙིཏྟ་ཛྷཱ་ན་བཛྲ་པྲ་ཀཱ་རཱན་ཀུ་རུ་ཀུ་རུ་སྭཱཧཱ། ཞེས་པ་འདིས་ས་དང་
ནམ་ མཁའ་ འབྱར་བར་ སྣང་ བའི་ མཚམས་ སུ་རྭ་བ་ གསུམ་ དང༌། ཡུལ་འཁོར་
7 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བསྲུང་བའི་དོན་དུ་ཡུལ་འཁོར་གྱི་མཚམས་སུ་རྭ་བ་ལྔ་སྟེ་ཐམས་ཅད་ཀྱི་འོག་ཏུ་
མདུང་དང་རྡོ་རྗེའི་ས་གཞིའི་སྟེང་དུ་གུར་དང་མདའི་དྲ་བ་རྣོན་པོ་རྣམས་དགོད་
པར་བྱའོ། །དེ་བཞིན་དུ། ཨོཾ་ཧཱུྃ་བི་ཤྭ་ཀཱ་ཡ་བཛྲ་བཛྲ་ཀཱུ་ཊ་གཱ་རཾ་ཀུ་རུ་ཀུ་རུ་སྭཱཧཱ།
ཞེས་པ་འདིས་རྭ་བའི་ནང་དུ་རྡོ་རྗེའི་ཁང་པ་བརྩེགས་པ་ཁྲུ་གཉིས་བརྒྱ་པའོ། །དེ་
ནས་ཁང་པ་བརྩེགས་པའི་དབུས་སུ་ཆུ་སྐྱེས་སམ་འཁོར་ལོ་རྩིབས་བརྒྱད་པ་ཁྲུ་
བཅུ་གཉིས་པ་བསྒོམ་པར་བྱའོ། །པད་མའི་ཕྱོགས་ལ་ཨོ་པཾ་བི་ཤྭ་བཛྲ་པད་མཾ་ཀུ་
རུ་ཀུ་རུ་སྭཱཧཱ། ཞེས་པ་འདིས་དགོད་པར་བྱའོ། །དེ་ནས། ཨོ་རབཛྲ་སཱུརྱ་བཛྲ་སྙདྨ་
ཨཱ་ས་ནཾ་ཀུ་རུ་ཀུ་རུ་སྭཱཧཱ། ཞེས་པ་འདིས་པད་མའམ་འཁོར་ལོའི་སྟེང་དུ་པད་མའི་
ལྟེ་བའམ་འཁོར་ལོའི་མུ་ཁྱུད་དང་མཉམ་པའི་ཉི་མའི་གདན་དགོད་པར་བྱ་སྟེ།
པད་མའི་ལྟེ་བའམ་འཁོར་ལོའི་མུ་ཁྱུད་ནི་ཐམས་ཅད་དུ་རང་རང་གི་སུམ་ཆའོ། །
དེ་ནས་ཉི་མའི་སྟེང་དུ་བདག་ཉིད་ཧཱུྃ་ལས་ཁྲོ་བོའི་དབང་པོ་རྡོ་རྗེ་ཤུགས་ཞལ་བཞི་
པ་དུས་ཀྱི་འཁོར་ལོ་ལྟ་བུ་མི་བསྐྱོད་པའི་ཅོད་པན་ཅན། སྦྲུལ་དང་གླང་པོའི་པགས་
པ་དང་ཐོད་པའི་ཕྲེང་བ་དང་མགོ་བོའི་དོ་ཤལ་རྣམས་ཀྱིས་ལྷག་པར་བརྒྱན་ཅིང་
ཕྱག་གཉིས་ཀྱིས་ལྷག་པའི་གཡས་པ་ནག་པོ་དང་གཡོན་པ་སེར་པོས་བདུད་ཀྱི་
མགོ་བོ་དང་ཁྲག་གིས་བཀང་བའི་ཐོད་པ་བསྣམས་པ། རབ་ཏུ་ཁྲོས་ཤིང་འཇིགས་
སུ་རུང་བ་གཡས་བརྐྱང་གི་གར་གྱིས་ཡི་དྭགས་ཀྱི་གདན་ལ་གནས་པ་རྣམ་པར་
བསྒོམས་ནས་ཕྱག་རྒྱ་དང་མཚོན་ཆ་རྣམས་དགོད་པར་བྱ་སྟེ། ཨོཾ་ཧཾ་ཧབཱ་མ་དཀྲི་
ཎ་ཀཎྜ་ཡོར་བཛྲ་ཀུན་ཊ་ལེ་ཧཱུཾ་ཧཱུཾ་ཕཊ་ཕཊ། ཅེས་པ་འདིས་རྣ་བ་དག་ལ་རྡོ་རྗེའི་རྣ་རྒྱན་
བསམ་པར་བྱའོ། །དེ་བཞིན་དུ། ཨོཾ་ཨོཾ་ཨཀ་ཊོ་ཀཎ་ཟེ་བཛྲ་མེ་ཁ་ལཱ་བཛྲ་ཀཎ་ཁྲི་
ཀ་ཧཱུྃ་ཧཱུྃ་ཕཊ་ཕཊ། ཅེས་པ་འདིས་རྐེད་པར་རྡོ་ རྗེའི་འོག་པག་དང་མགུལ་དུ་རྡོ་
-8-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་། །
རྗེའི་མགུལ་རྒྱན་ནོ། །ཨོཾ་ཨཱ་ཨཱ་བཱ་མ་དཀྵི་ཎ་ཀ་ར་ཡོར་བཛྲ་རུ་ཙ་ཀོ་ཧཱུྃ་ཧཱུྃ་ཕཊ་
ཕཊ། ཅེས་པ་འདིས་ཕྱག་དག་ལ་རྡོ་རྗེ་གདུབ་བུའོ། །ཨོཾ་ཧ་ཧཱ་བཱ་མ་དཀྵི་ཎ་པཱ་ད་
ཡོར་བཛྲ་རཱུ་པུ་རེ་ཧཱུྃ་ཧཱུྃ་ཕཊ་ཕཊ། ཅེས་པ་འདིས་ཞབས་དག་ལ་རྡོ་རྗེའི་ཞབས་
གདུབ་བོ། །ཨོཾ་ཧཾ་ཐཾ་པཉྩ་ཨཱ་ཀཱ་ར་མཧཱ་ཤུ་ནྱ་སྭ་བྷ་བ་བཛྲ་ཤི་རོ་མ་ཎི་ཤི་ར་སི་སརྦ་
ཨོཾ་གེ་བྷསྨ་ཧཱུྃ་ཧཱུྃ་ཕཊ་ཕཊ། ཅེས་པ་འདིས་སྤྱི་བོར་རྡོ་རྗེ་ནོར་བུ་དང་། ལུས་ཐམས་
ཅད་ལ་ཐལ་བའོ། །ༀ་ཨཾ་ཨར་དྷ་ནཱ་རཱི་ཤྭ་ར་བཛྲ་ཨར་དྷ་ཙནྡྷ་བཛྲ་པཊྚ་ཨུར་དྷེ་ཧཱུྃ་
ཧཱུྃ་ཕཊ་ཕཊ། ཅེས་པ་འདིས་རྡོ་རྗེ་དར་དཔྱངས་ཀྱི་སྟེང་དུ་རྡོ་རྗེ་ཟླ་བ་ཕྱེད་པའོ། །
ཨོཾ་ཨ་ཨཱ༔ཨོཾ་སརྦ་སྭ་ར་ཨེ་ཀ་ཏྲི་སྭ་ར་སྭ་བྷ་བ་བཛྲ་ཡཛྙཱ་པ་བཱི་ཏ་སྐན་ཏེ་ཧཱུྃ་ཧཱུྃ་ཕཊ་
ཕཊ། ཅེས་པ་འདིས་ཕྲག་པར་རྡོ་རྗེ་མཆོད་ཕྱིར་ཐོགས་བསམ་པར་བྱ་སྟེ། ཕྱག་རྒྱ་
དྲུག་དགོད་པའོ། །ཡང་ན། རུས་པའི་རྒྱན་དྲུག་གོ ། །
དེ་ནས། ཨོཾ་ཀྵཐདུར་དན་ཏ་ཨ་བྷི་མཱ་ན་ཀྵ་ཡཾ་ཀ་ར་བྱཱ་གྲྭ་ཙར་མ་ཀ་ཊོ་ཧུ་ཧཱུྃ་
ཕཊ་ཕཊ། ཅེས་པ་འདིས་རྐེད་པར་སྟག་གི་པགས་པའི་ཤམ་ཐབས་དང་། ཨོཾ་ཧཾ་
mཏྲ་ཤཏ་སྭ་ར་སབ་ཏ་ཏི་ཧྲ་སཱ་དཱིགྷ་བྱཉྫན་སྭ་བྷ་བ་དེ་རྐྱ་ཀུ་ལ་ཤ་ཏ་སི་རོ་བྷིར་
མུཎ་ཊ་མཱ་ལེ་སྐན་དྷ་བ་ལཾ་བི་ནི་སྐན་དྷེ་ཧཱུྃ་ཧཱུྃ་ཕཊ་ཕཊ། ཅེས་པ་འདིས་བདུད་
རིགས་བརྒྱའི་མགོ་ཕྲེང་འཕྱང་བ་དང༌། ཨོཾ་ཧ་ཧི་ཧཾར་ཧུ་ཧཱུཾ་པཉྩ་སྐན་དྷ་བི་ཤུདྡྷ་སྭ་
བྷཱ་བ་ཤི་ར་སི་ཀ་པཱ་ལ་མཱ་ལེ་ཧཱུཾ་ཧཱུཾ་ཕཊ་ཕཊ། ཅེས་པ་འདིས་སྤྱི་བོར་ཐོད་པ་ལྔའི་
ཕྲེང་བ་བསམ་པར་བྱ་སྟེ། འཆད་པར་འགྱུར་བའི་གླང་པོའི་པགས་པ་དང་ལྷན་
ཅིག་གཞན་ཕྱག་རྒྱ་བཞི་ཡིན་ལ། མཐའ་དག་སྡོམ་ན་ཕ་རོལ་ཏུ་ཕྱིན་པ་བཅུའི་
དག་པས་ཕྱག་རྒྱ་བཅུ་དང་། ལས་ཀྱི་གནས་བཅུ་དྲུག་གི་དབྱེ་བ་དང་། སྟོང་ཉིད་
བཅུ་དྲུག་གི་དག་པས་ཕྱག་རྒྱ་བཅུ་དྲུག་ཏུ་འགྱུར་རོ། །དེ་ནས་མཚོན་ཆ་རྣམས་



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
དགོད་པར་བྱ་སྟེ། ཨོ་ཀརཀྲོ་དྷ་བཛྲ་ཧཱུྃ་ཕཊ། ༀ་ཀྵརབཛྲ་ཁཌ་ག་ཧཱུྃ་ཕཊ། ཨོཾ་
ཀྟརབཛྲ་ཏྲི་ཤུ་ལ་ཧཱུཾ་ ཕཊ། ཨོཾ་ཀྵརབཛྲ་ཀརྟ་ རི་ ཧཱུཾ་ ཕཊ། ཨོཾ་ཀྵརབཛྲ་བཱ་ཎ་ཧཱུྃ།
ཕཊ། ༀ་ཀྵརབཛྲ་ ཨཾ་ཀུ་ ཤ་ ཧཱུཾ་ ཕཊ། ཨོ་ ཀྟརབཛྲ་ཌ་ མ་ རུ་ ཀ་ ཧཱུཾ་ ཕཊ། ཨོཾ་
ཀརབཛྲ་མུད་ག་ར་ཧཱུྃ་ཕཊ། ༀ་ཀྵརབཛྲ་ཙཀྲ་ཧཱུཾ་ཕཊ། ཨོཾ་ཀྵརབཛྲ་ཀུན་ཏ་ཧཱུྃ་
ཕཊ། ཨོཾ་ཀརབཛྲ་དཎ་ཌ་ཧཱུཾ་ ཕཊ། ཨོཾ་ཀྵརབཛྲ་པར་ཤུ་ཧཱུཾ་ ཕཊ། ཅེས་པ་འདི་
དག་གིས་གཡས་ཀྱི་མཚོན་ཆ་རྣམས་དང༌། ཨོཾ་ཧཱུྃ་བཛྲ་གྷཎ་ཌེ་ཧོཔུཾ་ཕཊ། ཨོཾ་ཧཱུྃ་
བཛྲ་ཁེ་ཊ་ཀ་ཧོཔུཾ་ཕཊ། ཨོཾ་ཧཱུྃ་བཛྲ་ཁ་ཊཾ་ག་ཧོཔུཾ་ཕཊ། ཨོཾ་ཧཱུྃ་བཛྲ་ཀ་པཱ་ལ་ཧོཕྲོ་
ཕཊ། ཨོཾ་ཧཱུྃ་བཛྲ་ཙཱ་པ་ཧོ ཕྲོ་ཕཊ། ཨོཾ་ཧཱུྃ་བཛྲ་པཱ་ཤ་ཧོཔྲ་ཕཊ། ཨོཾ་ཧཱུྃ་བཛྲ་རད་ན་
ཧོཔུཾ་ཕཊ། ཨོཾ་ཧཱུྃ་བཛྲ་པད་མ་ཧོཔུཾ་ཕཊ། ཨོཾ་ཧཱུྃ་བཛྲ་ཤཾ་ཁ་ཧོཕྲོ་ཕཊ། ཨོཾ་ཧཱུྃ་བཛྲ་
ཨཱ་དར་ཤ་ཧོཔུཾ་ཕཊ། ཨོཾ་ཧཱུྃ་བཛྲ་ཤཾ་ཁ་ལེ་ཧོཝཾ་ཕཊ། ཨོཾ་ཧཱུྃ་བཛྲ་ཙ་ཏུར་བ་ད་སྭ་
བྷ་བ་པྲཧྥ་ཤི་ རཾ་ ཧོཔྲ་ཕཊ། ཅེས་པ་འདི་དག་གིས་གཡོན་གྱི་མཚན་མ་རྣམས་
བལྟ་བར་བྱའོ། །དེ་བཞིན་དུ། ཨོཾ་ཌཱ་ཀྵ་ཀྱི་ཀཱི་ཀཱིར་ཀྐོརཱ་ཀ་ཀྵ་ཧྥི་ཀིཾ་ཀྵ་ཀྵ ཧ་ཧཱ་ཧི་
ཧྭ་ཧོར་ཧོརཱ་ཧུ་ཧུ་ཧཱུཾ་ཧཱུཾ་ཧཾ་ཧཿ སརྦ་བིགྷཱ་བི་དཱ་རི་ཏ་ག་ཛ་ཙར་མ་པ་ཏྲ་ཨར་ཏྲ་རཀ་
ཏ་ཐ་བ་ཏ་ཧཱུྃ་ཕྲོ། ཞེས་པ་འདིས་གླང་པོའི་པགས་པ་ཁྲག་དང་བཅས་པ་མགོ་བོ་
གཡས་སུ་བསྟན་པའི་རྐང་ལག་གཉིས་ནས་ལྷག་པའི་ཕྱག་གཉིས་ཀྱི་སྡིགས་
མཛུབ་ཀྱིས་ བཟུང་ སྟེ་ བྱོན་ པ་བསམ་པར་བྱའོ། །དེ་ནས་ཀླུའི་རྒྱལ་པོ་རྣམས་
དགོད་པར་བྱ་སྟེ། ཨོ་ཧཱུྃ་བཛྲ་ཛ་ཡ་ནཱ་ག་ཨིན་ཏྲ་བཛྲ་ཛ་ཊ་མུ་ཀུ་ཊ་བན་དྷེ་ཏིཥྛ་ཏིཥྛ
ཧུཾ་ཧཱུྃ་ཕཊ་ཕཊ། ཅེས་པ་འདིས་ཀླུའི་དབང་པོ་རྒྱལ་བ་རལ་པའི་ཅོད་པན་དུ་བསྒོམ་
པར་བྱའོ། །དེ་བཞིན་དུ། ཨོཾ་ཀྵ་བཛྲ་བི་ཛ་ཡ་ནཱ་ག་ཨིན་ཏྲ་བཛྲ་པཊྚ་བན་དྷེ་ཏིཥྛ་ཏིཥྛ
ཧཱུྃ་ཧཱུྃ་ཕཊ་ཕཊ། ཅེས་པ་འདིས་རྣམ་པར་རྒྱལ་བའི་དར་དཔྱངས་དང་། ཨོཾ་ཧཾཡ་ཧཾཡཱ་
10 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
བཛྲ་ཀར་ཀོ་ཊ་ཀ་བཛྲ་པད་མོ་བཱ་མ་དཀྵི་ཎ་ཀུན་ཌ་ལ་ཡོཏིཥྛ་ཏིཥྛ་ཧུཾ་ཧཱུྃ་ཕཊ་ཕཊ།
ཅེས་པ་འདིས་སྟོབས་ཀྱི་རྒྱུ་དང་པད་མའི་རྣ་རྒྱན་དག་དང་། ཨོ་ཧོར་ཧཾརཱ་བཛྲ་བཱ་
སུ་ཀི་ཊཾ་ཁ་པཱ་ལོ་བཱ་མ་དཀྵི་ཎ་རུ་ཙ་ཀ་ཡོཏིཥྛ་ཏིཥྛ་ཧཱུྃ་ཧཱུྃ་ཕཊ་ཕཊ། ཅེས་པ་འདིས་
ནོར་རྒྱས་དང་དུང་སྐྱོང་གི་གདུབ་བུ་དག་དང་། ཨོཾ་ཧཱུྃ་ཧཱུྃ་བཛྲ་ཨ་ནན་ཏ་གུ་ལུ་ཀོ་མེ་
ཁ་ལཱ་ཀཎ་ཊི་ཀ་ཡོཙཏིཥྛ༌ཏིཥྛ་ཧཱུྃ་ཧཱུྃ་ཕཊ་ཕཊ། ཅེས་པ་འདིས་མཐའ་ཡས་དང་རིགས་
ལྡན་གྱི་འོག་པག་དང་མགུལ་རྒྱན་དག་དང་། ཨོཾ་ཧཱུཾ་ཧཱུཾ་བཛྲ་དཀྵ་ཀ་མཧཱ་པད་མོ་བཱ་
མ་དཀྵི་ཎ་པཱ་ད་ནཱ་པུ་ར་ཡོཙཏིཥྛ་ཏིཥྛ་ཧཱུྃ་ཧཱུྃ་ཕཊ་ཕ། ཅེས་པ་འདིས་འཇོག་པོ་དང་
པད་མ་ཆེན་པོའི་ཞབས་གདུབ་དག་བསམ་པར་བྱའོ། །དེ་ལྟར་བདག་ཉིད་ཁྲོ་བོའི་
དབང་པོ་དུས་མཐའི་སྤྲིན་དང་མཚུངས་པ། འཇིགས་པའི་མཚོན་ཆ་དུ་མ་དག་
དང༌། ཀླུའི་དབང་པོ་རྣམས་ཀྱི་རྣམ་པར་བརྒྱན་པའི་སྐུར་གསལ་བར་བསྒོམས་ཏེ།
ༀ་ཧཱུྃ་ཀྲོ་དྷ་ཨིན་དྲོ་ཧཾ་ཀྲོ་དྷ་ནཾ་ཨ་ཛྙཱ་དཱ་ཡ་ཀ་སྭཱཧཱ། ཞེས་ང་རྒྱལ་བཟུང་བར་བྱའོ། །
དེ་ནས་འཁོར་རྣམས་སྤྲོ་བའི་སླད་དུ་དང་པོ་ཐུགས་ཀར་ཉི་མའི་དཀྱིལ་
འཁོར་ལ་ཧ་ཡ་ར་ཝ་ལ་བརྩེགས་པའི་རང་བཞིན་ཡི་གེ་གོང་བུ་རྣམ་པར་བསྒོམས་
ནས། དེ་ལས་ཁྲོ་བོ་བཅུ་འཁོར་ལོ་རྩིབས་རྣམས་སུ་སྤྲོ་བར་བྱ་སྟེ། ཧ་ཧཱ་དག་ལས་
གྲུབ་པའི་གཙུག་ཏོར་དང་གནོད་མཛེས་ལྗང་ཁུ་དང་སྔོན་པོ་དག་ཞལ་གྱི་གཙོ་བོའི་
གཡོན་དང་གཡས་ཀྱི་རྣ་བ་དག་ལས་བྱུང་ནས་སྟེང་དང་འོག་ཏུ་ཁང་པ་བརྩེགས་
པའི་ནང་དང་། རྡོ་རྗེའི་ས་གཞི་ལ་གཞག་པར་བྱའོ། །ཡི་ཡཱི་དག་ལས་གྲུབ་པའི་
བགེགས་མཐར་བྱེད་དང་དབྱུག་སྔོན་ཅན་ནག་པོ་དག་གཡོན་དང་གཡས་ཀྱི་སྣ་
བུག་དག་ནས་ཕྱུང་སྟེ། ཤར་དང་མེའི་རྩིབས་སུ་གཞག་པར་བྱའོ། །རཾར་རཾརཱ་དག་
ལས་གྲུབ་པའི་ཤེས་རབ་མཐར་བྱེད་དང་ཌ་ཀི་དམར་པོ་དག་གཡོན་དང་གཡས་



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཀྱི་མིག་དག་ནས་ཕྱུང་སྟེ། ལྷོ་དང་བདེན་བྲལ་གྱི་རྩིབས་སུ་གཞག་པར་བྱའོ། །ཝུ་
ཝུ་དག་ལས་གྲུབ་པའི་པད་མ་མཐར་བྱེད་དང་མིག་གཡོ་བ་དཀར་པོ་དག་ལྕེ་དང་
ཆུ་ལམ་དག་ནས་ཕྱུང་སྟེ། བྱང་དང་དབང་ལྡན་གྱི་རྩིབས་སུ་གཞག་པར་བྱའོ། །
ལླི་ ལྷེ་དག་ལས་གྲུབ་པའི་གཤིན་རྗེ་མཐར་བྱེད་དང་སྟོབས་པོ་ཆེ་སེར་པོ་དག་
བཤང་ལམ་དང་གཙུག་ཏོར་དག་ལས་ཕྱུང་ནས། ནུབ་དང་རླུང་གི་རྩིབས་སུ་བཞག་
པར་བྱ་སྟེ། ཐམས་ཅད་ཉི་མ་ལ་གཡས་བརྐྱང་གི་གནས་ཤིང་། ཞལ་གསུམ་པ། ཕྱག་
དྲུག་པ། འཆད་པར་འགྱུར་བའི་མཚོན་ཆ་ལ་སོགས་པ་དང་ལྡན་པའོ། །འདིའི་རྗེས་
སུ་འབྲངས་ནས་ལྷག་མ་རྣམས་ཀྱི་སྐུ་མདོག་དང༌། སྒོ་གང་ནས་དབྱུང་བ་དང་།
ཕྱོགས་གང་དུ་དགོད་པ་ཡང་རིག་པར་བྱའོ། ། །
དེ་ནས་སླར་ཡང་ཐུགས་ཀའི་ཉི་མ་ལ་ང་ཉ་ཎ་མ་ན་བརྩེགས་པ་རྣམ་པར་
བསྒོམས་ནས་དེ་ལས་ཟད་པར་བཅུ་ཁང་པ་བརྩེགས་པའི་ཕྱི་རོལ་ཏུ་སྤྲོ་བར་བྱ་སྟེ།
ང་དཱདག་ལས་གྲུབ་པའི་ཟད་པར་ནམ་མཁའ་གཉིས་བརྩེགས་པའི་སྟེང་དང་གནོད་
མཛེས་ཀྱི་འོག་ཏུ་སྟོང་པའི་དཀྱིལ་འཁོར་ལ་གནས་པའོ། །གཞན་ཕྱོགས་བརྒྱད་
པོར་ཉི་ཧཱུཾ་དག་ལས་ཟད་པར་རླུང་གཉིས་དང༌། ཎཾར་ཎཾརཱ་དག་ལས་ཟད་པར་མེ་
གཉིས་དང༌། མུ་མཱུ་དག་ལས་ཟད་པར་ཆུ་གཉིས་དང་། ཚྭ་ཚྭ་དག་ལས་ཟད་པར་ས་
གཉིས་ཏེ། རང་རང་གི་ཕྱོགས་ཀྱི་འབྱུང་བའི་དཀྱིལ་འཁོར་ལ་གནས་ཤིང་། ཁང་
པ་བརྩེགས་པའི་དཀྱིལ་འཁོར་དུ་བསྲུང་ཞིང་སྐྱོང་བ་སྟེ། དེ་ལྟར་ཁང་པ་བརྩེགས་
པའི་ནང་གི་ཟད་པར་དང་ཁྲོ་བོ་ནམ་མཁའ་དང་ཡེ་ཤེས་དག་ཡང་དག་པར་སྦྱོར་
བས་སེམས་ཀྱི་ཁམས་བསྲུང་བ་ཉིད་དོ། །
དེ་ནས་ཡང་ཐུགས་ཀའི་ཉི་མ་ལ་གྷ་ཛྷ་ཌྷ་བྷ་དྷ་བརྩེགས་པ་རྣམ་པར་བསྒོམས་
-12 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
ནས། དེ་ལ་ཕྱོགས་སྐྱོང་བཅུ་རྭ་བ་གསུམ་པའི་ནང་དུ་སྤྲོ་བར་བྱ་སྟེ། གྷ་གྷ་ལས་
ཚངས་པ་དང་ཁྱབ་འཇུག་རྭ་བའི་སྟེང་དང་འོག་ཏུའོ། །གཞན་ཕྱོགས་བརྒྱད་པོར་
དྷི་ཛཱི་ལས་བདེན་བྲལ་དང་རླུང་ལྷ་དག་དང་། ཌྷར་ཌྷརཱ་ལས་གཤིན་རྗེ་དང་མེ་ལྷ་
དག་དང་། བྷུ་བྷ་ལས་རྒྱ་མཚོ་དང་བདེ་བྱེད་དག་དང༌། དྷིལ་དྷལཱ་ལས་དབང་པོ་
དང་གནོད་སྦྱིན་དག་སྟེ། འཆད་པར་འགྱུར་བའི་མཚོན་ཆ་རྣམས་དང་བཅས་ཤིང་
རང་རང་གི་བཞོན་པ་འཆད་པར་འགྱུར་བ་རྣམས་ལ་གནས་པ་རྭ་བ་གསུམ་པའི་
ནང་དུ་བསྲུང་ཞིང་སྐྱོང་བའོ། ། །
དེ་ནས་ཡང་ཐུགས་ཀའི་ཉི་མ་ལ་ག་ཛ་ཌ་བ་ད་བརྩེགས་པ་རྣམ་པར་བསྒོམས་
ནས། དེ་ལས་གཟའ་བཅུ་རྭ་བ་གསུམ་པའི་ཕྱི་རོལ་ཏུ་སྤྲོ་བར་བྱ་སྟེ། ག་གྲྭ་ལས་
སྒྲ་གཅན་དང་དུས་མེ་རྭ་བ་གསུམ་གྱི་སྟེང་དང་འོག་ཏུ་སྟོང་པའི་དཀྱིལ་འཁོར་ལ་
གནས་པའོ། །གཞན་ཕྱོགས་བརྒྱད་པོར་ཛི་ཛཱི་ལས་ཟླ་བ་དང་ཉི་མ་དག་དང་། ཌར་
ཌར་ལས་གཟའ་ལག་དང་བཀྲ་ཤིས་དག་དང་། བུ་བཱ་ལས་པ་སངས་དང་ཕུར་བུ་
དག་དང༌། ལ་དོལཱ་ལས་མཇུག་རིང་དང་སྤེན་པ་དག་དང་རང་རང་གི་ཕྱོགས་ཀྱི་
འབྱུང་བ་ལ་གནས་ཤིང་རྭ་བ་གསུམ་པའི་ཕྱི་རོལ་ཏུ་བསྲུང་ཞིང་སྐྱོང་བའོ། །དེ་
ལྟར་ན་རྭ་བ་གསུམ་པའི་ཕྱི་དང་ནང་གི་གཟའ་དང་ཕྱོགས་སྐྱོང་མེ་དང་རླུང་དག་
གིས་ངག་གི་ཁམས་བསྲུང་བ་ཉིད་དོ། །
དེ་ནས་ཡང་ཐུགས་ཀའི་ཉི་མ་ལ་ཁ་ཚ་ཋ་ཕ་ཐ་བརྩེགས་པ་རྣམ་པར་བསྒོམས་
ནས། དེ་ནས་ཀླུ་བཅུ་རྭ་བ་ལྔ་པའི་ནང་གི་ཆ་ལ་སྤྲོ་བར་བྱ་སྟེ། ཁ་ཁཱ་ལས་རྒྱལ་བ་
དང་རྣམ་པར་རྒྱལ་བ་རྭ་བ་ལྔ་པའི་ནང་གི་སྟེང་དང་འོག་ཏུ་སྟོང་པའི་དཀྱིལ་འཁོར་
ལ་གནས་པའོ། །གཞན་ཕྱོགས་བརྒྱད་པོར་ཚི་ཚྭ་ལས་སྟོབས་ཀྱི་རྒྱུ་དང་པད་མ་
- 13 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དག་དང༌། ཊོར་ཁཾརཱ་ལས་ནོར་རྒྱས་དང་དུང་སྐྱོང་དག་དང༌། ཕུ་ལཱུ་ལས་མཐའ་
ཡས་དང་རིགས་ལྡན་དག་དང༌། ཐིལ་ཐིལཱ་ལས་འཇོག་པོ་དང་པད་མ་ཆེན་པོ་
དག་སྟེ་རང་རང་གི་ཕྱོགས་ཀྱི་འབྱུང་བ་ལ་གནས་ཤིང་། འཆད་པར་འགྱུར་བའི་
གཟུགས་ཅན་རྭ་བ་ལྔ་པའི་ནང་དུ་བསྲུང་ཞིང་སྐྱོང་བའོ། ། །
དེ་ནས་ཡང་ཐུགས་ཀའི་ཉི་མ་ལ་ཀ་ཙ་ཊ་པ་ཏ་བརྩེགས་པ་རྣམ་པར་བསྒོམས་
ནས། དེ་ལས་འབྱུང་པོ་བཅུ་རྭ་བ་ལྔ་པའི་ཕྱི་རོལ་ཏུ་སྤྲོ་བར་བྱ་སྟེ། ཀ་ཀཱ་ལས་རོ་
ལངས་དང་གྲུལ་བུམ་རྭ་བ་ལྔ་པའི་སྟེང་དང་འོག་ཏུ་སྟོང་པའི་དཀྱིལ་འཁོར་ལ་
གནས་པའོ། །གཞན་ཕྱོགས་བརྒྱད་པོར་ཙི་ཙཱི་ལས་མིའམ་ཅི་ཁྱི་གདོང་ཅན་དང་
སྐྱེས་བུའམ་ཅི་བྱ་རོག་གི་གདོང་ཅན་དག་དང༌། ཊར་ཊཾརཱ་ལས་དྲི་ཟ་ ཕག་གི་
གདོང་ཅན་དང་འབྱུང་པོ་བྱ་རྒོད་གྱི་གདོང་ཅན་དག་དང་། པུ་པུ་ལས་སྲིན་པོ་སྟག་
གི་གདོང་ཅན་དང་ ཡི་དྭགས་ འུག་ པའི་ གདོང་ཅན་དང༌། ཏཾལ་ཏིལཱ་ དག་ལས་
བརྗེད་བྱེད་ལྕེ་སྤྱང་གི་གདོང་ཅན་དང་ནམ་མཁའ་ལྡིང་ནི་བྱ་ཁྱུང་གི་སྟེ་ཕྱོགས་ཀྱི་
འབྱུང་བ་ལ་གནས་ཤིང་། འཆད་པར་འགྱུར་བའི་གཟུགས་ཅན་རྭ་བ་ལྔ་པའི་ཕྱི་
རོལ་ཏུ་བསྲུང་ཞིང་སྐྱོང་བའོ། །དེ་ལྟར་ན་རྭ་བ་ལྔ་པའི་ནང་དང་ཕྱི་རོལ་གྱི་ཀླུ་དང་
འབྱུང་པོ་ཆུ་དང་ས་དག་གི་ཡང་དག་པར་སྦྱོང་བས་ལས་ཀྱི་ཁམས་བསྲུང་བ་ཉིད་
དེ་སྲུང་མ་དྲུག་ཅུའི་ངེས་པའོ། ། །
དེ་ནས། ཨོཾ་སརྦ་ཏ་ཐཱ་ག་ཏ་རཀྟ་ཙཀྲ་སྭ་བྷཱ་བ་ཨཱད་མ་ཀོཉཧཾ། ཞེས་ང་རྒྱལ་
བཟུང་ནས། བཀའ་སྩལ་སྦྱིན་པར་བྱ་སྟེ། ཨོཾ་ཧཾ་བཛྲ་ཀྲོ་དྷ་རཱ་ཛ་མཧཱ་ཨུཏྟཱི་ཥ་ཨཱུར་
དྷ་དི་ཤི་རཀྵ་ཀུ་རུ་ཀུ་རུ་སྭཱཧཱ། ཨོཾ་ཡཾ་བཛྲ་ཀྲོ་དྷ་རཱ་ཛ་ཨ་ཏི་བ་ལ་སརྦ་བིགྷ་ཨན་ཏ་
ཀ་པཱུརྦ་དི་ཤི་རཀྵ་ཀུ་རུ་ཀུ་རུ་སྭཱཧཱ། ཨོཾ་རཾ་བཛྲ་ཀྲོ་དྷ་རཱ་ཛ་ཛཾ་བྷ་ཀ་དུཥཱ་པྲཛྙཱ་ཨན་ཏ་
- 14 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
ཀ་དཀྵི་ཎ་དི་ཤི་རཀྵ་ཀུ་རུ་ཀུ་རུ་སྭཱཧཱ། ཨོཾ་ཝཾ་བཛྲ་ཀྲོ་དྷ་རཱ་ཛ་མཱ་ན་ཀ་བཱི་ར་ག་པད་
མ་ཨན་ཏ་ཀ་ཨུད་ཏ་ར་དི་ཤི་རཀྵ་ཀུ་རུ་ཀུ་རུ་སྭཱཧཱ། ཨོཾ་ལཾ་བཛྲ་ཀྲོ་དྷ་རཱ་ཛ་སྟོ་བྷ་ཀ་
ཡ་མ་ཨན་ཏ་ཀ་པཉྩི་མ་དི་ཤི་རཀྵ་ཀུ་རུ་ཀུ་རུ་སྭཱཧཱ། ཨོཾ་ལཱབཛྲ་ཀྲོ་དྷ་རཱ་ཛ་མཧཱ་བ་
ལ་བཱ་ཡ་ཧུཾ་དི་ཤི་རཀྵ་ཀུ་རུ་ཀུ་རུ་སྭཱཧཱ། ཨོཾ་ཝཱབཛྲ་ཀྲོ་དྷ་རཱ་ཛ་ཨ་ཙ་ལ་ཨི་ཤཱ་ན་དི་
ཤི་རཀྵ་ཀུ་རུ་ཀུ་རུ་སྭཱཧཱ། ཨོཾ་རཱབཛྲ་ཀྲོ་དྷ་རཱ་ཛ་ཊཀྐི་ནི་རི་ཏྱཾ་ད་ཤི་རཀྵ་ཀུ་རུ་ཀུ་རུ་
སྭཱཧཱ། ཨོཾ་ཨཱཿབཛྲ་ཀྲོ་དྷ་རཱ་ཛ་ནི་ལ་དཎ་ཊ་ཨག་ནེ་ཡཾཡཱ་དི་ཤི་རཀྵ་ཀུ་རུ་ཀུ་རུ་སྭཱཧཱ།
ཨོ་ཧཱབཛྲ་ཀྲོ་དྷ་རཱ་ཛ་སུམྦྷ་ཨ་དྷོ་དི་ཤི་ རཀྵ་ཀུ་རུ་ཀུ་རུ་སྭཱཧཱ། ཞེས་པ་འདི་དག་
གིས་ཁྲོ་བོ་རྣམས་ལ་བཀའ་བསྒོ་བར་བྱའོ། ། །
དེ་དག་གིས་ཀྱང་བགེགས་དང་ལོག་འདྲེན་གཞན་རྣམས་རྡོ་རྗེ་ལྕགས་ཀྱུས་
བཏབ་ཅིང་རྡོ་རྗེ་ཞགས་པས་བཅིངས་ནས་རྡོ་རྗེ་ཕུར་བུ་རྣོ་ཞིང་འབར་བ་སྟོད་ཁྲོ་
བོའི་གཟུགས་ཅན་རྣམས་ཀྱིས་གནས་བཅུ་རྣམས་ཀྱི་གདུག་པའི་སྟེང་དུ་བཏབ་
པར་བསྒོམ་ཞིང་། ཨོཾ་ཨཱཿཧཱུྃ་ཧོཀྵ ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ། བཛྲ་ཀཱི་ལ་ཀཱ་ཡ་བཱཀ་
ཙིཏྟ་ཛྙཱ་ན་ཨ་དྷི་པ་ཏི་ཥཊ་མུ་ཁ་ཥཊ་བྷུ་ཛ་ཥཊ་ཙ་ར་ཎ་སརྦ་བིབྷཱ་བི་ནཱ་ཡ་ཀ་ཨཱ་དཱི་
དུཏྟཱ་ནཾ་ཀཱ་ཡ་ཝཱག་ཙིཏྟ་ཛྷཱ་ནཱ་ནི་ཀཱི་ལ་ཡ་ཀཱི་ལ་ཡ་ཧཱུྃ་ཧཱུྃ་ཕཊ་ཕཊ། ཅེས་དྲག་ཏུ་
འདོན་པས་རྡོ་རྗེ་ཕུར་བུ་གདབ་པར་བྱའོ། །
དེ་ནས་རྡོ་རྗེ་ཐོ་བས་བརྡུང་བར་བྱ་སྟེ། ཨོ་ལླིབཛྲ་མུད་ག་ར་མ་ར་ཨཱ་དཱི་ནཾ་
སི་ར་སི་ཀཎ་ཊེ་ཧྲི་ད་ཡ་ནཱ་བྷོ་གུ་ཧྱ་ཨན་ཏེ་བཛྲ་ཀཱི་ལ་ཀཱན་ཨཱ་ཀོ་ཊ་ཡ་ཨཱ་ཀོ་ཊ་ཡ་
ཀིཾ་ཀིཾ་ཀིཾ་ཀིཾ་ཀྵར་ཀྵར་ཀཾ་ཀཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། ཅེས་པ་འདི་དག་གིས་སོ།།
དེ་ལྟར་གདབ་པ་དང་བརྡུང་བ་དག་གིས་བགེགས་ཀྱི་ཚོགས་བདེ་བ་ཆེན་པོར་རོ་
གཅིག་པའི་དེ་བཞིན་ཉིད་རྣམ་པར་དག་པར་གྱུར་ཅིང་ལྷག་མ་རྣམས་ཀྱང་རིང་དུ་
- 15 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བྲོས་པར་བསམ་པར་བྱ་སྟེ། འགེགས་ལ་ཕུར་བུས་གདབ་པའི་ངེས་པའོ། །
གཞན་ཡང་། ཇི་ལྟར་རིགས་པར་བཅོམ་ལྡན་འདས་ཀྱི་སྔགས་རྐང་པ་བཅུ་
དྲུག་པ། བདུད་གཞོམ་པའི་སྔགས་དང་བཅས་པ་དང་། ཡན་ལག་སོ་སོའི་སྔགས་
རྐང་བ་བདུན་ཅུ་རྩ་གཉིས་པའི་བཟླས་པས་ཀྱང་། གདུག་པ་རྣམས་ཚར་བཅད་
པར་བྱ་སྟེ། དེ་དག་ནི་ཁོ་བོས་དབང་གི་ཆོ་ག་ཡེ་ཤེས་རྒྱ་མཚོར་བསྟན་ཟིན་ཏོ། །
དེ་ལྟར་བདུད་ལ་སོགས་པ་གདུག་པ་མཐའ་དག་ཚར་བཅད་ནས་སྲུང་མ་
རྣམས་ལ་འཆད་པར་འགྱུར་བའི་ཆོ་གས་ཐུན་མཚམས་སོ་སོར་གཏོར་མ་དབུལ་
བར་བྱའོ། ། །
གཤེགས་སུ་གསོལ་བར་བྱ་སྟེ། གསང་བར་ཧཾ་ཡིག་ལ་ཁྲོ་བོའི་འཁོར་ལོ་
དང༌། གཙུག་ཏོར་ཏུ་ༀ་ཡིག་ལ་ཟད་པར་གྱི་འཁོར་ལོ་དང་། དཔྲལ་བར་ཨི་ཡིག་
ལ་ཕྱོགས་སྐྱོང་གི་འཁོར་ལོ་དང་། མགྲིན་པར་རཾ་ཡིག་ལ་གཟའི་འཁོར་ལོ་དང་།
སྙིང་གར་ཨུ་ཡིག་ལ་ཀླུའི་འཁོར་ལོ་དང༌། ལྟེ་བར་ལི་ཡིག་ལ་འབྱུང་པོའི་འཁོར་
ལོ་རྣམས་གཞུག་པར་བྱའོ། །ཞེས་པ་བསྲུང་བའི་འཁོར་ལོའི་ངེས་པའོ། །
དེ་ནས་བདག་ཉིད་དུས་ཀྱི་འཁོར་ལོའི་རྣམ་པར་སྐད་ཅིག་གིས་བྱས་ནས།
སྙིང་གར་པཾ་ལས་བྱུང་བའི་པད་མ་འདབ་བརྒྱད་དམར་པོའི་ལྟེ་བར་ཨཾ་ལས་བྱུང་
བའི་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་བའི་རྡོ་རྗེ་རྩེ་ལྔ་པ་རྣམ་པར་
བསམས་ཏེ། དེ་ལས་རྡོ་རྗེ་ཉི་མ་བཞིན་དུ་དེ་བཞིན་གཤེགས་པ་ཐམས་ཅད་རབ་
ཏུ་སད་པར་བྱེད་པའི་འོད་ཟེར་ཁ་དོག་ལྔ་རྣམས་ནམ་མཁའི་ཁམས་སུ་སྤྲོ་བར་
བྱའོ། །དེ་དག་གིས་ཀྱང་བླ་མ་རྣམས་དང་། དེ་བཞིན་གཤེགས་པ་སྲས་དང་བཅས་
པ་ཐམས་ཅད་དཀྱིལ་འཁོར་གྱི་རྣམ་པས་ནམ་མཁའི་མཐིལ་དུ་རྟོགས་པར་བྱས་
16 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
ནས། དེ་དག་མཆོད་པའི་དོན་དུ་འོད་ཟེར་གྱི་ཚོགས་རྣམས་བཀུག་སྟེ་སླར་ཡང་
རང་གི་སྙིང་གའི་ཟླ་བའི་རྡོ་རྗེ་ལ་གཞུག་པར་བྱའོ། །
དེ་ནས་དེ་དག་ལ་ཐལ་མོ་སྦྱར་ཏེ་ལུས་དཔག་ཏུ་མེད་པར་སྤྲུལ་ནས་གུས་
པས་ཕྱག་འཚལ་བར་བྱ་སྟེ། གང་གི་དྲིན་གྱིས་བདེ་ཆེན་ཉིད། །ཅེས་པ་ལ་སོགས་
པ་དང༌། སྟོང་པ་ཉིད་དང་སྙིང་རྗེའི་བདག །སྲིད་གསུམ་སྐྱེ་འཇིག་མེད་པའི་དངོས།།
ཤེས་དང་ཤེས་བྱ་གཅིག་པའི་སྐུ། །དཔལ་ལྡན་དུས་འཁོར་ལ་ཕྱག་འཚལ། །ཞེས་
པ་ལ་སོགས་པས་ཇི་ལྟར་རིགས་པ་དག་གིས་སོ། །
དེ་ནས་མཆོད་པའི་སླད་དུ་རང་གི་སྙིང་གའི་ཟླ་བ་ལ་ལྷ་མོ་བཅུ་གཉིས་ཀྱི་ས་
བོན་ཡི་གེའི་གོང་བུ་རྣམས་བསམས་ཏེ། དེ་དག་ལས་བྱུང་བའི་མཆོད་པའི་ལྷ་མོ་
དཔག་ཏུ་མེད་པ་སྤྲོས་པ་རྣམས་ཀྱིས་ཡིད་ཀྱི་རང་བཞིན་གྱི་མཆོད་པ་བྱས་ཏེ།
ཨོ་ཙཚཛཛྷཉ་བཛྲ་གནྡྷེ་གནྡྷ་ཨནྡྷནཾ་ཀུ་རུ་ཀུ་རུ་སྭཱཧཱ། ཨོཾ་ཙཚཛཛྷནཱ་བཛྲ་མཱ་ལེ་མཱ་
ལ་ཨམྦྷནཾ་ཀུ་རུ་ཀུ་རུ་སྭཱཧཱ། ཨོཾ་ཊཋཌཌྷཎ་བཛྲ་དྷུ་པེ་དྷཱ་པ་ཨམྦྷནཾ་ཀུ་རུ་ཀུ་རུ་སྭཱཧཱ།
ཨོ་ཊཋཌཌྷཎཱ་བཛྲ་པྲ་དཱི་པེ་པྲ་དཱི་པ་ཨ་ནཾ་ཀུ་རུ་ཀུ་རུ་སྭཱཧཱ། ཨོཾ་པཕབབྷམ་བཛྲ་ཨ་
མྲྀ་ཏེ་ནི་བེ་བྱ་པཱུ་ཛཾ་ཀུ་རུ་ཀུ་རུ་སྭཱཧཱ། ཨོཾ་པཕབབྷམཱ་བཛྲ་ཨཀྵ་ཏེ་ཨཀྵ་ཏ་ཕ་ལ་
ཨམྦྷ་ནཾ་ཀུ་རུ་ཀུ་རུ་སྭཱཧཱ། ཨོཾ་ཏཐདདྷན་བཛྲ་ལཱ་སྱ་ཝསྡུ་ཨཱ་བྷ་ར་ཎ་པཱུ་ཛཾ་ཀུ་རུ་ཀུ་
རུ་སྭཱཧཱ། ཨོཾ་ཏཐདདྷནཱ་བཛྲ་ཧཱ་སྱ་གྷཎ་ཊ་ ཨ་དཱར་ཤ་པཱུ་ ཛ་ ཀུ་རུ་ཀུ་རུ་སྭཱཧཱ། ཨོཾ་
ཀཁགགྷང་བཛྲ་བཱ་དེ་བཱ་རྱ་པཱུ་ཛཾ་ཀུ་རུ་ཀུ་རུ་སྭཱཧཱ། ཨོཾ་ཀཁགགྷདཱ་བཛྲ་ཀྲྀ་ཏེ་ཧྲི་ཏུ་པཱུ་
ཛ་ ཀུ་རུ་ཀུ་རུ་སྭཱཧཱ། ཨོཾ་སམྤཥཤརྐབཛྲ་གཱི་ཏེ་གཱི་ཏ་པཱུ་ ཛ་ ཀུ་རུ་ཀུ་རུ་སྭཱཧཱ། ཨོཾ་
སཀླཥཤཀཱ་བཛྲ་ཀཱ་མེ་སརྦ་བུདྡྷ་བོ་དྷི་སཏྭཱ་ནཱི་ཀྲོ་དྷ་ཨཱ་དཱི་ནཱི་བཛྲ་སུ་ར་ཏ་པཱུ་ཛཾ་ཀུ་
རུ་ཀུ་རུ་སྭཱཧཱ། ཞེས་པ་འདི་དག་གོ །
- 17 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
དེ་ནས་སྡིག་པའི་རྣམ་པ་མང་པོས་བསགས་པ་རབ་ཏུ་བཤགས་པར་བྱ་སྟེ།
སྲིད་འགྲོ་ཉམས་ངར་བྱིས་པའི་བློ་ཡིས་ནི། །ཤིན་ཏུ་མི་བཟད་སྡིག་པ་གང་བགྱིས་པ།།
སྟོབས་བཅུ་མངའ་བའི་སྤྱན་སྔར་མཆིས་ནས་ནི། །སྡིག་པ་དེ་ཀུན་སོ་སོར་བཤགས་
པར་བགྱི། །ཞེས་པ་ལ་སོགས་པ་ཅི་རིགས་པའི་ཚིག་དང་བཅས་པས་སོ།།
དེ་ནས་བསོད་ནམས་ལ་རྗེས་སུ་ཡི་རང་བ་དང་། གསུམ་ལ་སྐྱབས་སུ་འགྲོ་
བ་བྱ་སྟེ། རྫོགས་སངས་རྒྱས་དང་བྱང་ཆུབ་སེམས་དཔའ་རྣམས་དང་འཕགས་པའི་
ཚོགས་ཀྱིས་རྣམ་མང་དགེ་བ་གང་མཛད་པ། །དེ་དག་མཐའ་དག་ལ་ནི་སྡིག་པ་
རྣམ་བྲལ་བྱང་ཆུབ་སྤྱོད་ལ་རྗེས་སུ་གནས་པས་རྗེས་ཡི་རང་། །སངས་རྒྱས་ཆོས་དང་
དགེ་འདུན་སྲིད་པའི་འཇིགས་འཕྲོག་ལ་ཡང་བྱང་ཆུབ་བར་དུ་བདག་ནི་སྐྱབས་སུ་
མཆི། །ཞེས་པ་འདི་དག་གོ །
དེ་ནས་བདག་ཉིད་ཀྱི་དངོས་པོ་དབུལ་བར་བྱ་སྟེ་ཚིག་ནི་ཇི་ལྟར་རིགས་པས་
སོ། །དེ་བཞིན་དུ། བསྐུལ་ཞིང་གསོལ་བ་གདབ་པ་ཡང་བྱས་ནས་སེམས་ཅན་གྱི་
དོན་དུ་སྨོན་ལམ་གདབ་པར་བྱ་སྟེ། འདིར་ནི་སེམས་ཅན་དོན་གྱི་སླད་དུ་བདག་
ནི་ རྫོགས་པའི་སངས་རྒྱས་རྒྱུར་གྱུར་ཅིག །ཅེས་པའི་སྨོན་ལམ་བགྱིད་ཅེས་པ་
འདི་ཡིས་སོ། །དེ་ལྟར་མཆོད་པ་རྣམ་པ་བདུན་གྱིས་ཆོ་གའོ། །
དེ་ནས་ལམ་བསྟེན་པར་བྱ་སྟེ། བྱང་ཆུབ་ཏུ་སེམས་བསྐྱེད་པ་དང་། བསམ་
པ་རྣམ་པར་དག་པ་དང་། བདག་ཏུ་འཛིན་པ་དང་། བདག་གིར་འཛིན་པ་ཡོངས་
སུ་སྤོང་བ་སྟེ་རྩ་བ་གསུམ་དང་། བསོད་ནམས་དང་། ཡེ་ཤེས་དང་། ཚུལ་ཁྲིམས་
ཀྱི་ཚོགས་ཀྱི་དོན་དང་། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་
འགྲུས་དང་། བསམ་གཏན་དང་། ཤེས་རབ་དང་། ཐབས་དང་། སྨོན་ལམ་དང་།
- 18 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
སྟོབས་དང་། ཡེ་ཤེས་ཀྱི་ཕ་རོལ་ཏུ་ཕྱིན་པ་སྟེ། དེ་ལྟར་ཕ་རོལ་ཏུ་ཕྱིན་པ་བཅུ་
དང༌། བྱམས་པ་དང༌། སྙིང་རྗེ་དང༌། དགའ་བ་དང་། བཏང་སྙོམས་ཏེ་ཚངས་པའི་
གནས་བཞི་དང་། སྦྱིན་པ་དང་། སྙན་པར་སྨྲ་བ་དང་། དོན་སྤྱོད་པ་དང་། དོན་མཐུན་
པ་སྟེ་བསྡུ་བའི་དངོས་པོ་བཞི་རྣམས་བསྟེན་པར་བྱའོ། །ཞེས་བསམ་པར་བྱའོ། །
དེ་བཞིན་དུ། སྲོག་གཅོད་པ་དང༌། མ་བྱིན་པར་ལེན་པ་དང༌། འདོད་པས་
ལོག་པར་གཡེམ་པ་དང་། བརྫུན་དུ་སྨྲ་བ་དང༌། ཚིག་རྩུབ་དང་། ཕྲ་མ་དང་། ཚིག་
འཁྱལ་བ་དང༌། བརྣབ་སེམས་དང་། གནོད་སེམས་དང་། ལོག་པར་ལྟ་བ་སྟེ་མི་
དགེ་བཅུ་ དང༌། འགྱོད་ པ་དང༌། རྨུགས་པ་དང་། གཉིད་དང་། རྒོད་པ་དང༌། ཐེ་
ཚོམ་ སྟེ་ སྒྲིབ་པ་ལྔ་དང་། འདོད་ཆགས་དང༌། ཞེ་སྡང་དང་། གཏི་མུག་དང་། ང་
རྒྱལ་ སྟེ་ཉོན་མོངས་པ་བཞི་དང༌། འདོད་པའི་ཟག་པ་དང་། སྲིད་པའི་ཟག་ པ་
དང་། མ་རིག་པའི་ཟག་པ་དང་། ལྟ་བའི་ཟག་པ་སྟེ་ཟག་པ་བཞི་རྣམས་སྤང་བར་
བྱའོ། །ཞེས་དམ་བཅས་ནས་ཚོགས་ཀྱི་ཞིང་གཤེགས་སུ་གསོལ་བར་བྱའོ། །ཞེས་
ལམ་བསྟེན་པའོ། །
དེ་ནས་རྣམ་པར་ཐར་པ་བཞི་བསྒོམ་པར་བྱ་སྟེ། དངོས་པོ་མེད་ལ་བསྒོམ་པ་
མེད། །སྒོམ་པ་སྒོམ་པ་ཉིད་མ་ཡིན། །དེ་ལྟར་དངོས་པོ་དངོས་མེད་པས། །བསྒོམ་
པ་དམིགས་སུ་མེད་ པའོ། །ཞེས་པ་འདིས་བརྟན་པ་དང་གཡོ་བར་བཅས་པའི་
ཁམས་གསུམ་པོ་རྣམ་པར་དཔྱད་ན་ཕྱི་ནང་འབྱུང་བའི་ནུས་པ་ཐིམ་པས་འཇིག་པ་
བཞིན་དུ་དང་པོར་ཆུ་ཡིས་མེ་རྣམ་པར་ཉམས་ཤིང་། མེ་མེད་པས་ས་ཡང་སྲ་བ་
ཉིད་དོར་ནས་ལན་ཚྭ་བཞིན་དུ་ཞུ་བར་གྱུར་ཏེ་ཆུ་ལ་ཐིམ་ཞིང་
། ཆུ་ཡང་རླུང་གིས་
བསྐམ་པར་བྱས་ནས། རླུང་གི་ཚོགས་རྣམས་ནམ་མཁའ་ལ་མི་སྣང་བར་གྱུར་ཏེ།
- 19 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
གཞན་ནམ་མཁའི་ཁམས་རྣམ་པ་ཐམས་ཅད་པའི་གཟུགས་ཡུལ་དང་རྣམ་པར་
བྲལ་བ་དབུས་ཀྱི་ས་ལ་ཀུན་གཞི་རྣམ་པར་ཤེས་པ་བཞག་ནས། ཨོཾ་ཤུ་ནྱ་ཏཱ་ཛྙཱ་ན་
བཛྲ་སྭ་བྷཱ་བ་ཨཱད་མ་ཀོཉཧཾ། ཨོཾ་ཨ་ནི་མི་ཏ་ཛྙཱ་ན་བཛྲ་སྭ་བྷཱ་བ་ཨཱད་མ་ཀོཉཧཾ། ཨོཾ་
ཨ་པྲ་ཎི་ཧི་ཏ་ཛྙཱ་ན་བཛྲ་སྭ་བྷཱ་བ་ཨཱད་མ་ཀོཉཧཾ། ཨོཾ་ཨ་ན་བྷི་སཾ་སྐུ་ར་ཛྙཱ་ན་བཛྲ་སྭ་
བྷ་བ་ཨཱད་མ་ཀོཉཧཾ། ཞེས་བརྗོད་ཅིང་། ཁམས་གསུམ་པོའི་རྡུལ་ཕྲ་རབ་ཀྱི་ཆོས་
ཉིད་ལས་འདས་པའི་སྟོང་པ་ཉིད་རྣམ་པར་བསྒོམ་པར་བྱའོ། །ཞེས་པ་སྟོང་པ་
ཉིད་ལ་དམིགས་པའོ། །
ད་ནི་སྔོན་གྱི་སྨོན་ལམ་ཡོངས་སུ་རྫོགས་ནས་ཆོས་ཀྱི་འཁོར་ལོ་བསྐོར་བའི་
སླད་དུ་མངལ་དུ་འཇུག་པའི་ཚུལ་གྱིས་བསྐྱེད་པའི་རིམ་པ་སྟེ། དེ་ཡང་ཕྱི་དང་ནང་
གི་དངོས་པོ་རྣམས་སྐྱེ་བའི་གནས་ནི་ནམ་མཁའི་ཁམས་དང་། ཤེས་རབ་ཀྱི་ཆོས་
འབྱུང་ངོ༌། །དེ་ཉིད་ཀྱིས་ན་ཕྱི་རོལ་ཏུ་མི་ཡུལ་ལ་རྡོ་རྗེའི་གུར་དང་ནང་དུ་མའི་ལུས་
ཏེ། དེས་ན་ཆོས་འབྱུང་ནམ་མཁའི་ཁམས་མཐའ་ཡས་པར། རྡོ་རྗེའི་རང་བཞིན་
རྩིབས་བཅུ་པ་ཟླུམ་པོའི་དབུས་སུ་ཡཾ་ལས་རླུང་གི་དཀྱིལ་འཁོར་ནག་པོ་གཞུའི་
རྣམ་པ་རྒྱར་དཔག་ཚད་འབུམ་ཕྲག་བཞི་པ་རྒྱལ་མཚན་གྱིས་མཚན་པའོ། །དེའི་
སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་རྒྱར་དཔག་ཚད་འབུམ་
ཕྲག་གསུམ་པ་བཀྲ་ཤིས་ཀྱིས་མཚན་པའོ། །དེའི་སྟེང་དུ་ཝཾ་ལས་ཆུའི་དཀྱིལ་
འཁོར་དཀར་པོ་ཟླུམ་པོ་རྒྱར་དཔག་ཚད་འབུམ་ཕྲག་གཉིས་པ་པད་མས་མཚན་
པའོ། །དེའི་སྟེང་དུ་པཾ་ལས་སའི་དཀྱིལ་འཁོར་སེར་པོ་གྲུ་བཞི་རྒྱར་དཔག་ཚད་
འབུམ་ཕྲག་གཅིག་པ་རྡོ་རྗེས་མཚན་པ་སྟེ་ཐམས་ཅད་ཀྱི་སྟེང་དང་འོག་ཏུ་ཧཱུྃ་ལས་
བྱུང་བའི་སྣ་ཚོགས་རྡོ་རྗེ་གཉིས་གཉིས་དང་ལྡན་པའོ། །སའི་སྟེང་དུ་མཾ་ལས་རི་
20-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
རབ་ལྷུན་པོ་འོག་གི་རྒྱར་དཔག་ཚད་སྟོང་ཕྲག་བཅུ་དྲུག་དང་། སྟེང་ལ་སྟོང་ཕྲག་
ལྔ་བཅུ་པའོ། །དེའི་དབུས་སུ་ཧཱུཾ་ལས་སྣ་ཚོགས་ཆུ་སྐྱེས་དཔག་ཚད་སྟོང་ཕྲག་ཉི་
ཤུ་རྩ་ལྔ་པའོ། །དེའི་སྟེང་དུ་ཧཱུྃ་ལས་ཟླ་བའི་དཀྱིལ་འཁོར་པད་མའི་ལྟེ་བ་དང་
མཉམ་པའོ། །དེའི་སྟེང་དུ་རྣམ་པར་བཅད་པ་ལས་ཉི་མའི་དཀྱིལ་འཁོར་ཟླ་བ་
དང་མཉམ་པའོ། །དེའི་སྟེང་དུ་ཐིག་ལེ་ལས་སྒྲ་གཅན་གྱི་དཀྱིལ་འཁོར་མཐོན་
མཐིང་ ཉི་ མ་ དང༌ མཉམ་ པ་ སྟེ་ མཐའ་ དག་ གཅིག་ ཏུ་ འདྲེས་ པར་ གྱུར་ པ་
ཧཾཀྵམལཝརཡ་ཞེས་པ་ས་བོན་གྱི་ཡི་གེའི་རྣམ་པར་བསྒོམས་ནས་དེ་ལས་འཇིག་
རྟེན་གྱི་ཁམས་གྲུབ་པར་བལྟས་ཏེ་ཕྱི་རོལ་ཏུའོ། །ནང་དུ་ནི་མའི་ལུས་ལ་དཔྲལ་
བ་དང་། མགྲིན་པ་དང༌། སྙིང་ཁ་དང༌། ལྟེ་བ་རྣམས་རླུང་དང༌། མེ་དང༌། ཆུ་དང་།
སའི་དཀྱིལ་འཁོར་རོ། །ལྟེ་བ་ནས་གསང་བའི་བར་ནི་ལྷུན་པོའོ། །གསང་བའི་
པད་མ་ནི་སྣ་ཚོགས་ཆུ་སྐྱེས་སོ། །དེར་འདུས་པ་ན་བཤང་བ་དང་གཅི་བ་དང་ཁུ་
བ་འབབ་པའི་རྩ་གསུམ་ནི་ཟླ་བ་དང་ཉི་མ་དང་སྒྲ་གཅན་གྱི་དཀྱིལ་འཁོར་ཏེ། ཇི་
ལྟར་ཕྱི་རོལ་དེ་བཞིན་ལུས། །ཇི་ལྟར་ལུས་ལ་དེ་བཞིན་གཞན། །ཞེས་པ་དང༌།
ཀུན་རྫོབ་ཆོས་ཅན་སྣ་ཚོགས་ལ་ཆོས་ཉིད་དོན་དམ་པའི་བདེན་པས་ཁྱབ་པའི་
ངེས་པས་གཞན་དཀྱིལ་འཁོར་དོན་དམ་པའི་བདེན་པ་རྣམ་པ་ཐམས་ཅད་པ་ལ་
མོས་པ་ཡིད་ལ་བྱེད་ པའི་ ཚུལ་གྱིས་བསྒོམ་པ་ནི་དེ་རྣམས་ཀྱི་སྟེང་དུ་ཁང་པ་
བརྩེགས་པ་དྲི་མེད་འོད་ཟེར་འཕྲོ་བའམ་ཧཱུྃ་ལས་བྱུང་བའི་རྡོ་རྗེའི་གུར་གྱི་དབུས་
སུ་རྡོ་རྗེའི་ས་ལ་ཧཱུྃ་ཡིག་གམ་ཨོཾ་ཡིག་ལས་བྱུང་བའི་ནོར་བུའི་ཚོགས་ཀྱི་དཀྱིལ་
འཁོར་འོད་ཟེར་འཕྲོས་པ་བསམ་པར་གསུངས་ཏེ། ཧཱུྃ་ལས་བྱུང་བའི་རྡོ་རྗེའི་གུར་
གྱི་རང་བཞིན་འོད་ཟེར་ལྔ་རྣམས་འཕྲོ་བའི་ནང་དུ། རླུང་དང་མེ་དང་ཆུ་དང་སའི་
- 21 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཁོར་ཡུག་ཆེན་པོས་ཡོངས་སུ་བསྐོར་བའི་དབུས་སུ་སྐུའི་དཀྱིལ་འཁོར་རྒྱར་དཔག་
ཚད་འབུམ་ཕྲག་བཞི་པ་སྟེ། དེ་ཉིད་ཀྱི་ཕྱི་དང་ལུས་ལ་རླུང་གི་དཀྱིལ་འཁོར་དང་
ལག་པའི་མཐའོ། །དེའི་ནང་གི་ཕྱེད་དུ་གསུང་གི་དཀྱིལ་འཁོར་རྒྱར་དཔག་ཚད་
འབུམ་ཕྲག་གཉིས་པ་སྟེ། ཆུ་དང་དཔུང་པའི་མཐའོ། །དེའི་ནང་གི་ཕྱེད་དུ་ཐུགས་
ཀྱི་དཀྱིལ་འཁོར་རྒྱར་དཔག་ཚད་འབུམ་ཕྲག་གཅིག་པ་སྟེ། ས་དང་བྲང་གི་མཐའོ།།
དེའི་ནང་གི་ཕྱེད་དུ་བདེ་ཆེན་འཁོར་ལོ་རྒྱར་དཔག་ཚད་འབུམ་ཕྲག་ཕྱེད་པ་སྟེ།
ལྷུན་པོ་དང་བྲང་གི་ཕྱེད་ནང་མའི་མཐའོ། །དེའི་ནང་གི་ཕྱེད་དུ་གཙོ་བོའི་པད་མ་
ལྗང་ཁུ་རྒྱར་དཔག་ཚད་སྟོང་ཕྲག་ཉི་ཤུ་རྩ་ལྔ་པ་སྟེ་དེའི་འོག་གཞི་ནི་སྔོན་པོའོ། །
ཞེས་པ་སྤྱིར་ངེས་པའོ། །ལས་སོ་སོ་ལ་ནི་ཁ་དོག་ངེས་པ་གཞན་དུ་འགྱུར་ཏེ། ཞི་
བ་དང་རྒྱས་པ་ལ་པད་མ་དཀར་པོ་དང༌། བསད་པ་དང་བསྐད་པར་ནག་པོ་ཞེས་
པ་ལ་སོགས་པའོ། །དེ་ལ་དཀྱིལ་འཁོར་གསུམ་པོ་སོ་སོར་སྒོ་བཞི་བཞི་སྟེ། རང་
རང་གི་འཁོར་ལོའི་བརྒྱད་ཆའི་ཚད་ཀྱིས་སོ། །སྒོ་དང་མཉམ་པའི་སྒོ་ཁྱུད་དང་
འགྲམ་དང་ལོགས་ཏེ་བྲིས་པ་ཇི་ལྟ་བ་བཞིན་དུ་གློ་འབུར་གྱི་རྣམ་པར་སྒོ་ཁང་ཉིད་
དོ། །སྒོ་བཞི་ཆའི་ཚད་ཀྱི་ཁྱོན་ལ་རྭ་བ་རྣམས་ཏེ། དྲག་པོ་དང་ཞི་བ་ལ་སོགས་
པར་ནང་ནས་བསྡུ་བ་དང་སྤྲོ་བའི་རིམ་པས་ཐུགས་ཀྱི་དཀྱིལ་འཁོར་དུ་རིན་པོ་ཆེ་
དཀར་པོ་དང་དམར་པོ་དང་ནག་པོའི་རྭ་བ་གསུམ་མོ། །གསུང་དང་སྐུའི་དཀྱིལ་
འཁོར་དུ་ལྗང་ཁུ་དང་ནག་པོ་དང་དམར་པོ་དང་དཀར་པོ་དང་སེར་པོའི་རྭ་བ་ལྔ་སྟེ།
སྲོག་གི་དཀྱིལ་འཁོར་ལྔ་དང་སོར་མོ་ལྔ་འགགས་པའི་དབྱེ་བས་སོ། །དེ་ཡང་ཞི་
བ་ལ་སོགས་པར་སྤྲོ་བའི་རིམ་པ་དང་། དྲག་པོ་ལ་ནི་བསྡུ་བའི་རིམ་པ་སྟེ་གཡོན་
པ་དང་གཡས་པའི་དབང་གིས་སོ། །རྭ་བ་སོ་སོའི་བར་རྣམས་ནི་ཐམས་ཅད་དུ་རྭ་
- 22 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
བ་རེ་རེའི་ཕྱེད་ཀྱིས་ཚད་ཀྱིས་སོ། །དེ་ དག་གི་ ཕྱི་རོལ་ཏུ་སྟེགས་བུ་དཀར་པོ་
འགྲམ་སྟེགས་ཀྱི་རྣམ་པ་ཁོ་ར་ཡུག་ཏུ་སྟེ་སྒོའི་ཕྱེད་ཀྱི་ཚད་ཀྱིས་སོ། །རྭ་བ་རྣམས་
ཀྱི་ནང་དུ་སྙིང་པོའི་དྲུག་ཆ་སྤངས་པར་ལྷ་སྣམ་དཀར་པོ་སྟེ་སྐུའི་ལྷ་སྣམ་སྒོའི་ཕྱེད་
དང་། གསུང་གི་ལྷ་སྣམ་སྒོའི་སུམ་ཆ་དང་། ཐུགས་ཀྱི་ལྷ་སྣམ་སྒོའི་སུམ་གཉིས་ཀྱི་
ཚད་ཀྱིས་སོ། །ལྷག་མ་ནི་བར་པ་སྟོང་པ་ཞེས་བརྗོད་དོ། །དེ་བཞིན་དུ། སྐུའི་དཀྱིལ་
འཁོར་གྱི་དཔངས་སུ་འབུམ་ཕྲག་གཉིས་ཏེ། དེ་ཉིད་ཕྱི་དང་ལུས་ལ་འོག་གཞིའི་
དཀྱིལ་འཁོར་བཞི་དང་རྐེད་པ་མན་ཆད་དོ། །དེའི་སྟེང་དུ་གསུང་གི་དཀྱིལ་འཁོར་
གྱི་དཔངས་ལ་འབུམ་ཕྲག་གཅིག་སྟེ་ལྷུན་པོ་དང་སྒལ་ཚིགས་སོ། །དེའི་སྟེང་དུ་
ཐུགས་ཀྱི་དཀྱིལ་འཁོར་གྱི་དཔངས་ལ་འབུམ་ཕྲག་ཕྱེད་དེ། ཕྱི་དང་ནང་གི་མགྲིན་
པ་ནས་གདོང་པའི་ཕྱེད་ཀྱི་བར་རོ། །དེའི་སྟེང་དུ་བདེ་ཆེན་འཁོར་ལོའི་རྒྱ་ཕུབས་
དང་གཙོ་བོའི་སྟེང་གི་རྒྱ་ཕུབས་ཏོག་དང་བཅས་པ་རྣམས་ཀྱི་དཔངས་ལ་འབུམ་
ཕྲག་ཕྱེད་དེ། གདོང་གི་ཕྱེད་དང་གཙུག་ཏོར་གྱི་མཐར་ཐུག་པའོ། །དེ་ལྟར་ན་
དཔངས་ སུ་ ཡང་ དཔག་ ཚད་ འབུམ་ ཕྲག་ བཞི་སྟེ་ལུས་ལ་ ཁྲུ་ བཞིའོ། །རྩིག་པ་
རྣམས་ཀྱི་སྟེང་དུ་རིན་པོ་ཆེའི་སྣམ་བུ་དམར་པོ་ཁ་བད་ཀྱི་རྣམ་པ་ལ་རིན་པོ་ཆེ་དུ་
མས་མཛེས་པར་སྤྲས་པ་སྟེ། སྒོའི་བཞི་ཆའི་ཚད་ཀྱིས་སོ། །དེའི་སྟེང་དུ་རྒྱ་ཕུབས་
འདེགས་པའི་ཀ་ཐུང་རྣམས་ཀྱི་བར་བར་དུ་ཆུ་སྲིན་མ་ཀ་རའི་ཁ་ནས་འཕྱང་བའི་དོ་
ཤལ་དང་དོ་ཤལ་ཕྱེད་པ་དཀར་པོ་མེ་ལོང་དང་རྔ་ཡབ་དག་དང་བཅས་པ་སྟེ་དཔངས་
སུ་སྒོའི་ཕྱེད་དོ། །བྱ་འདབ་ལས་ཐུར་དུ་འཕྱང་བའི་བཱ་ཀུ་ལི་དཀར་པོ་དང་སྟེང་དུ་
མཛེས་པར་ཚར་དུ་དངར་བའི་ཀྲ་མ་ཤཱིར་ཥ་དཀར་པོ་སྟེ་སོ་སོར་སྒོའི་བཞི་ཆའོ། །
སྒོ་ཁང་རྣམས་ཀྱི་སྟེང་དུ་སྒོ་ལས་གསུམ་འགྱུར་གྱི་རྟ་བབས་ནོར་བུ་དང་གསེར་གྱི་
- 23 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
རང་བཞིན་རིམ་པ་གསུམ་པ་རྣམས་ཏེ་རིམ་པ་རེ་རེ་ལ་ཡང་གདུང་དང་མྱོས་པ་སྲུང་
བ་དང་ཀ་ཐུང་རྣམས་ཀྱི་བར་བར་དུ་མཆོད་པའི་ལྷ་མོའི་གནས་གསུམ་གསུམ་མོ།།
དེ་ལ་རིམ་པ་དང་པོའི་ལོགས་གཉིས་ནས་གླང་པོ་ཆེ་མནན་པའི་སེང་གེ་དག་དང་
རིམ་པ་གཉིས་པ་དང་གསུམ་པའི་ལོགས་གཉིས་ནས་མཆོད་པའི་ལྷ་མོ་དག་གིས་
གདུང་འདེགས་བཞིན་པ་དང་། སྟེང་དུ་རྒྱ་ཕུབས་མཛེས་པ་བུམ་པའི་ཏོག་དང་
བཅས་པ་དང༌། བུམ་པའི་གཡས་གཡོན་དུ་རྒྱལ་མཚན་དང་སྣམ་བུ་རྣམས་ལས་
དྲིལ་བུ་དང་། མེ་ལོང་དང་། བ་དན་དང་རྔ་ཡབ་ལ་སོགས་པའི་མཆོད་རྫས་དུ་མ་
དཔྱངས་པའི་རྟ་བབས་མཛེས་པ་ཁ་དོག་སྣ་ཚོགས་པ་རྣམས་ཏེ། སྒོ་ལོགས་ཀྱི་
གཡས་དང་གཡོན་གྱི་སྟེགས་བུའི་སྟེང་དུ་བཙུགས་པའི་ཀ་བ་སེར་པོ་ཟུང་གིས་
བཏེག་པའོ། །དེ་ལ་སྐུའི་རྟ་བབས་ཀྱི་རིམ་པ་དང་པོའི་དབུས་ཀྱི་གནས་ལ་ཤར་
དུ་ཆོས་ཀྱི་འཁོར་ལོ་ནག་པོ་སྟེ། གཡོན་དང་གཡས་སུ་རི་དྭགས་དང་ རི་དྭགས་
མོའོ། །ལྷོར་བུམ་པ་བཟང་པོ་ཁ་དོག་དམར་པོ་སྟེ། གཡས་དང་གཡོན་དུ་དུང་དང་
པད་མའོ། །བྱང་དུ་རྔ་བོ་ཆེ་དཀར་པོ་སྟེ་གཡས་དང་གཡོན་དུ་དབྱུག་པ་དང་ཐོ་
བའོ། །ནུབ་ཏུ་བྱང་ཆུབ་ཀྱི་ཤིང་སེར་པོ་སྟེ་གཡས་དང་གཡོན་དུ་མིའམ་ཅི་དང་
མིའམ་ཅི་མོའོ། །ཟུར་རྣམས་ལ་སྣ་ཚོགས་རྡོ་རྗེ་སྟེ། སྒོ་དང་སྒོ་ཁྱུད་ཀྱི་མཚམས་ཀྱི་
ཟུར་ལ་རིན་པོ་ཆེས་སྤྲས་པའོ། །སྐུའི་དཀྱིལ་འཁོར་གྱི་ཕྱི་རོལ་ཏུ་མཆོད་པའི་ས་
ལ་པད་མ་དང་། བུམ་པ་བཟང་པོ་ལ་སོགས་པ་མཆོད་པའི་སྤྲིན་དཔུང་དུ་མ་ཉེ་
བར་འཁྲིགས་པ་དང་། སའི་དཀྱིལ་འཁོར་གྱི་སྟེང་གི་ནམ་མཁའ་ལ་དབང་ལྡན་
ནས་ཟླ་བ་ཉ་གང་བ་འཆར་བཞིན་པ་དང་། བདེན་བྲལ་དུ་ཉི་མའི་དཀྱིལ་འཁོར་
ནུབ་བཞིན་པ་རྣམས་བལྟ་བར་བྱའོ། །དེ་བཞིན་དུ། བདེ་བ་ཆེན་པོའི་འཁོར་ལོ་
-24-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
ལ་བུང་བ་དང་མཚུངས་པའི་ཀ་བ་བཅུ་དྲུག་སྟེ། ཤར་དུ་རལ་གྲིའི་ཕྲེང་བས་མཚན་
པ་བཞི་དང༌། ལྷོར་རིན་པོ་ཆེས་མཚན་པ་བཞི་དང་། བྱང་དུ་པད་མས་མཚན་པ་
བཞི་དང༌། ནུབ་ཏུ་འཁོར་ལོས་མཚན་པ་བཞིའོ། །དེ་དག་གིས་བཏེག་པའི་རྡོ་རྗེའི་
གདུང་རིམ་པ་གཉིས་ཏེ་ནང་མ་སྔོན་པོ་དང་། ཕྱི་མ་ནི་ལྗང་ཁུ་ལ་སོགས་པ་གཙོ་
བོའི་པད་མའི་རྗེས་སུ་འགྲོ་བའོ། །དེ་དག་གི་ཚད་ཀྱང་སྙིང་པོའི་སྒོའི་དྲུག་ཆར་རིག་
པར་ བྱའོ། །ཀ་བ་རྣམས་ཀྱི་བར་དུ་ ཨོ་ལས་སྐྱེས་པའི་》ལྷའི་ པད་མ་བརྒྱད་ དེ་
ཕྱོགས་བཞིར་དཀར་པོ་དང་མཚམས་བཞིར་དམར་པོའོ། །དེ་དག་གི་བར་བར་དུ་
ཡང་བདུད་རྩིའི་བུམ་པ་བརྒྱད་ཀྱི་གནས་སོ། །འདི་ནས་བརྩམས་ཏེ་མཆོད་པའི་
སའི་མཐར་ཐུག་པའི་ས་གཞི་རྣམས་ནི་ཐམས་ཅད་དུ་གཙོ་བོའི་ཞལ་གྱི་ཁ་དོག་སྟེ།
ཤར་ནག་པོ་དང་། ལྷོ་དམར་པོ་དང་། བྱང་དཀར་པོ་དང་། ནུབ་སེར་པོའོ། །སྟེང་
གི་ཐོག་རྣམས་ཀྱི་མདོག་ཀྱང་དེ་བཞིན་ནོ། །དེ་ལྟར་ཕྱོགས་ཀྱི་མདོག་ཅན་གྱི་གཞི་
ལས་ཅུང་ཟད་མཐོ་བར་འཕགས་པའི་ལྷ་སྣམ་དཀར་པོ་སྟེགས་ཀྱི་རྣམ་པ་ལ་ལྷ་
རྣམས་ཀྱི་པད་མ་ལ་ལྷ་སྣམ་དང༌། མཉམ་པ་དག་གོ །དེ་ཡང་ཐུགས་ཀྱི་ལྷ་སྣམ་
ལ་པད་མ་བཅུ་གཉིས་དང་སྒོ་བཞིར་ཡང་སྟེ། བརྒྱད་དཀར་པོ་དང་བརྒྱད་ནི་དམར་
པོའོ། །གསུང་གི་ཕྱོགས་བཞིར་དམར་པོ་དང་མཚམས་བཞིར་དཀར་པོ་སྟེ་ཐམས་
ཅད་འདབ་མ་བརྒྱད་པའོ། །སྐུའི་ཕྱོགས་རྣམས་སུ་དམར་པོ་བརྒྱད་དང་མཚམས་
རྣམས་སུ་དཀར་པོ་བཞི་སྟེ་རིམ་པ་དང་པོ་ལ་འདབ་མ་བཞི་དང་གཉིས་པ་ལ་
བརྒྱད་དང་གསུམ་པ་ལ་བཅུ་དྲུག་གི་དབྱེ་བས་ཐམས་ཅད་འདབ་མ་ བཅུ་དྲུག་གི་
དབྱེ་བས་ཐམས་ཅད་འདབ་མ་ཉི་ཤུ་རྩ་ བརྒྱད་པའོ། །འདིར་པད་མ་རྣམས་ཀྱི་རྩ་
བ་དང་སྡོང་བུ་ནི་ཨ་ཡིག་ལས་བྱུང་བའོ། །འདབ་མ་དང་གེ་སར་ནི་ཨུ་ཡིག་ལས་
- 25 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བྱུང་བའོ། །ལྟེ་བ་ནི་མ་ཡིག་ལས་བྱུང་བ་སྟེ། དེ་ལྟར་ན་ཨ་ཨུམ་ཞེས་པ་ཨོ་ཡིག་
ལས་སྐྱེས་པའོ། །ཞེས་བྱ་བའི་དོན་ཏོ། །
དེ་བཞིན་དུ། ཟླ་བ་ཡང་མ་ཡིག་ལས་བྱུང་བ་སྟེ། ཉི་མ་ནི་ར་ཡིག་གམ་མ་
ཡིག་ལས་བྱུང་བའོ། །སྒྲ་གཅན་ནི་ཨ་ཡིག་གམ་ཧཱུྃ་ཡིག་ལས་སོ། །པད་མ་རྣམས་
ཀྱི་རྩ་བ་དང་སྡོང་བུ་དང་འདབ་མ་དང་གེ་སར་དང་ལྟེ་བའི་ས་བོན་རྣམས་དང༌།
ཟླ་བ་དང་ཉི་མ་དང་སྒྲ་གཅན་གྱི་ས་བོན་གཞན་ནི་དབང་གི་ཆོ་གར་བསྟན་ཟིན་ཏོ།།
དེ་ལ་སྙིང་པོར་པད་མ་དམར་པོ་བཅུ་གཉིས་ཀྱི་ལྟེ་བར་ཟླ་བ་དང་། དཀར་པོ་བཅུ་
གཉིས་ཀྱི་ལྟེ་བར་ཉི་མ་སྟེ། ཕྱོགས་ཉི་ཤུ་རྩ་བཞི་ལ་ཉ་བཅུ་གཉིས་དང་གནམ་སྟོང་
བཅུ་གཉིས་རྣམ་པར་དག་པས་སོ། །གནམ་སྟོང་གི་མཐར་ཉི་ཟླ་གཉི་ག་འཛིན་པའི་
དག་པ་དང་ནང་དུ་ནི་རྩ་གསུམ་གཅིག་ཏུ་གྱུར་པའི་དག་པས་གཙོ་བོའི་པད་མ་ལ་
ཟླ་བ་དང་ཉི་མ་དང་སྒྲ་གཅན་ནམ་དུས་ཀྱི་མེ་སྟེ་ལྟེ་བ་དང་མཉམ་པའོ། །གདན་
གྱི་དག་པ་གཞན་ནི་ལྷ་སྤྲོ་བའི་སྐབས་སུ་བཤད་པར་བྱའོ། །གསུང་དང་སྐུའི་པད་
མ་རྣམས་ནི་ཉི་ཟླ་དང་བྲལ་བ་སྟེ་འོན་ཀྱང་རང་རང་གི་བཞོན་པ་རྣམས་སོ། ། །
དེ་བཞིན་དུ། སྐུའི་ཤར་སྒོར་ཕག་བདུན་གྱིས་དྲངས་པའི་ཤིང་རྟ་ནག་པོ་
དང་། ལྷོ་སྒོར་རྟ་བདུན་གྱིས་དྲངས་པའི་ཤིང་རྟ་དམར་པོ་དང་། བྱང་སྒོར་སེང་གེ་
བདུན་གྱིས་དྲངས་པའི་ཤིང་རྟ་དཀར་པོ་དང༌། ནུབ་སྒོར་གླང་ཆེན་བདུན་གྱིས་
དྲངས་པའི་ཤིང་རྟ་སེར་པོ་དང་། སྟེང་དུ་མཁའ་ལྡིང་མིག་གསུམ་པ་ཁ་དོག་ལྔ་པ་བདུན་
གྱིས་དྲངས་ པའི་ཤིང་རྟ་ལྗང་ཁུ་དང་། འོག་ཏུ་སེང་གེ་རྐང་པ་བརྒྱད་པ་བདུན་
གྱིས་དྲངས་པའི་ཤིང་རྟ་སྔོན་པོ་རྣམས་སྒོའི་ཕྱེད་ཀྱི་ཚད་དུ་སྟེ། རིམ་པ་བཞིན་དུ།
འོད་ཟེར་ཅན་དང༌། སྐུལ་བྱེད་མ་དང༌། ཁྲོ་གཉེར་ཅན་དང་། ལྕགས་སྒྲོག་མ་དང་།
-26 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
དྲག་སྤྱན་མ་དང་། ཤིན་ཏུ་སྔོན་མོ་རྣམས་ཀྱི་ཤིང་རྟའོ། །མེ་རླུང་གི་དབུས་སུ་དུར་
ཁྲོད་ཆེན་པོ་བརྒྱད་ལ་རྩིབས་བརྒྱད་པའི་འཁོར་ལོ་བརྒྱད་དེ་ཕྱོགས་བཞིར་དམར་
པོ་དང་མཚམས་བཞིར་དཀར་པོའོ། །སྟེང་དང་འོག་ཏུ་ཡང་ཤིང་རྟ་གཉིས་ཏེ་སྟེང་
དུ་དྲག་སྤྱན་མའི་ཤིང་རྟ་ལྟ་བུ་དང་། འོག་ཏུ་ཤིན་ཏུ་སྔོན་མོའི་ཤིང་རྟ་ལྟ་བུའོ། །དེ་
ལྟར་ཐུབ་པའི་དབང་པོའི་གཞལ་མེད་ཁང་ནོར་བུའི་ཚོགས་ཀྱིས་ཀུན་ནས་འཕྲོས་
བ་དྭངས་ཤིང་སྒྲིག་པ་མེད་ལ་ཕྱི་ནང་ཀུན་ཏུ་འོད་གསལ་བ། མཚན་ཉིད་ཐམས་
ཅད་ཡོངས་སུ་རྫོགས་ཤིང་རྒྱན་ཐམས་ཅད་ཀྱིས་མཛེས་པར་བརྒྱན་པ། དབང་
པོའི་གཞུ་དང་མེ་ལོང་གི་གཟུགས་བརྙན་ལྟར་སྣང་ལ་རང་བཞིན་མེད་པ་རང་གི་
སེམས་ཀྱི་སོ་སོར་སྣང་བ་རང་རིག་པའི་ཡེ་ཤེས་ཀྱི་སྤྱོད་ཡུལ་གཞོམ་དུ་མེད་ཅིང་
རྡུལ་ཕྲ་ རབ་ཀྱི་ཆོས་ལས་རྣམ་པར་འདས་པ། པྲ་ཕབ་པ་དང་མཚུངས་པ་བལྟ་
བར་བྱའོ། །ཞེས་པ་ནི་བསྒོམ་བྱའི་དཀྱིལ་འཁོར་ཚད་དང་བཅས་པ་ཡོངས་སུ་ཤེས་
པར་བྱ་བའི་སླད་དུ་ལུང་དང་རིགས་པ་དང་བླ་མ་དམ་པའི་མན་ངག་རིམ་པར་
བརྒྱུད་པ་དག་གིས་སྤྲོས་ནས་བརྗོད་པ་སྟེ། འདིར་གང་དག་ཉུང་ངུ་ལ་མོས་པ་དེ་
དག་གིས་ཇི་ལྟར་རིགས་པའི་བསྡུ་བ་ཤེས་པར་བྱའོ། ། །
དེ་ནས། ཀ་བ་རྣམས་དང་རྡོ་རྗེ་ཕྲེང་བ་ས་ཡི་དཀྱིལ་འཁོར་བརྩིགས་པ་ཉིད་
ནི་རུས་པ་རྣམས་ཀྱིས་མཛོད། །ཤ་ཁྲག་ཆུ་དང་བཤང་བ་རྣམས་ཀྱིས་ལྷ་དང་གཤིན་
རྗེ་ནོར་སྦྱིན་གཞན་ཏུ་རྡུལ་ཚོན་གདབ་པ་སྟེ། །མཁྲིས་པ་བད་ཀན་གྱིས་ནི་ཉི་མ་
རི་བོང་ཅན་ཡང་དེ་བཞིན་ཆུ་རྒྱུས་རྣམས་ཀྱིས་ཆུ་སྐྱེས་རྣམས། །རྭ་བ་ལྔ་ཡི་རེ་ཁཱ་
ས་དང་ཆུ་དང་བསྲེག་ཟ་རླུང་དང་ནམ་མཁའ་ལས་སྐྱེས་རྣམས་ཀྱིས་སོ། །དུས་ཀྱི་
རྩ་ཡིས་གཙོ་བོའི་ཆུ་སྐྱེས་གཡོ་བ་མེ་ཡི་དཀྱིལ་འཁོར་ལ་སོགས་པགས་པ་ལ་སོགས་
- 27 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཀྱིས། །ཉི་མའི་སྒོ་རྣམས་བུག་པ་རྣམས་ཀྱིས་ནོར་བུའི་རང་བཞིན་བཀོད་པ་སོ་
ཡི་ཕྲེང་བས་དེ་བཞིན་ཉིད། །གཡོ་བའི་དཀྱིལ་འཁོར་ལ་གནས་དུར་ཁྲོད་བརྒྱད་
དུ་འཁོར་ལོ་རྣམས་ནི་སོར་མོ་རྣམས་ཀྱི་སེན་མོ་ཡིས། །བ་སྤུ་རྣམས་ཀྱིས་དཀྱིལ་
འཁོར་མཐར་ནི་ཕྱོགས་དང་ཕྱོགས་བྲལ་དག་ཏུ་གནས་པ་རྡོ་རྗེ་མེ་ལྕེ་སྟེ། །དེ་ལྟར་
མཆོག་གི་ཡོན་ཏན་རྣམ་མང་སྐུ་ཡི་རྡོ་རྗེ་ངེས་པར་དཀྱིལ་འཁོར་གྱི་ནི་རྣམ་པར་
གསུངས། །ཞེས་པ་དང་། སངས་རྒྱས་ཆོས་དང་དགེ་འདུན་ཆེས། །ཐུགས་གསུང་
སྐུ་ཡི་དཀྱིལ་འཁོར་རོ། །ཚངས་པའི་གནས་བཞི་རྣམས་ཀྱིས་ནི། །རྡོ་རྗེའི་ཐིག་ནི་
བཞི་པོ་སྟེ། །དྲན་པ་ཉེར་བཞག་བཞི་རྣམས་ཀྱིས། །གྲུ་བཞི་མཉམ་པ་དེ་ཉིད་དོ།།
ཡན་ལག་བཅུ་གཉིས་ འགགས་པ་ཡིས། །སྒོ་ནི་བཅུ་གཉིས་པོ་རྣམས་ཏེ། །དེ་
བཞིན་ས་ནི་བཅུ་གཉིས་ ཀྱིས། །རྟ་བབས་དང་ནི་མཛེས་པ་རྣམས། །འཕགས་
ལམ་ཡན་ལག་བརྒྱད་རྣམས་ཀྱིས། །ཕྱོགས་བརྒྱད་དུ་ནི་དུར་ཁྲོད་རྣམས། །སྟོང་
ཉིད་བཅུ་དྲུག་ཀ་བ་རྣམས། །ཁམས་རྣམས་ཀྱིས་ཀྱང་ཁང་པ་བརྩེགས། །རྣམ་
མཐར་བརྒྱད་ ཀྱི་ སྒོ་ཁྱུད་རྣམས། །གཟུགས་ཅན་ཡོན་ཏན་བརྒྱད་རྣམས་ཀྱིས། །
འགྲམ་རྣམས་དང་ནི་ལོགས་རྣམས་ཉིད། །ཐུགས་གསུང་སྐུ་ཡི་དབྱེ་བས་སོ། །
ཚུལ་ཁྲིམས་ལ་སོགས་ཕུང་པོ་ལྔས། །ཁ་དོག་ལྔ་ནི་རྣམ་པར་དག །ཐེག་པ་གསུམ་
གྱིས་ རྭ་ བ་ གསུམ། །དད་ པའི་ དབང་ པོ་ སོགས་ ཀྱིས་ལྔ། །དད་ སོགས་ སྟོབས་
རྣམས་དག་གིས་ལྔ། །ཐུགས་གསུང་སྐུ་ཡི་དཀྱིལ་འཁོར་ལའོ། །ཏིང་ངེ་འཛིན་
དང་གཟུངས་རྣམས་ཀྱིས། །དཀྱིལ་འཁོར་གསུམ་ལ་སྟེགས་བུ་སྟེ། །ཕ་རོལ་ཕྱིན་
བཅུ་རྫོགས་པ་ཡིས། །རིན་ཆེན་སྣམ་བུ་རྣམ་པར་བཀྲ། །མ་འདྲེས་ཆོས་ནི་བཅོ་
བརྒྱད་ཀྱིས། །དོ་ཤལ་དོ་ཤལ་ཕྱེད་པ་རྣམས། །དབང་རྣམས་ཀྱིས་ཀྱང་བཱ་ཀུ་ལི།།
28 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
དགེ་བས་ཀྲ་མ་ཤཱིར་ཥའོ། །སྟོང་ཉིད་ལ་སོགས་རྣམ་ཐར་གྱིས། །དྲིལ་བུ་སྒྲ་ནི་གང་བ་
སྟེ། །རྫུ་འཕྲུལ་རྐང་པས་རྒྱལ་མཚན་གཏམས། །སྤོང་བས་མེ་ལོང་རབ་ཏུ་འབར།།
བྱང་ཆུབ་ཡན་ལག་རྔ་ཡབ་གཡོ། །ཡན་ལག་དགུ་ཡི་ཕྲེང་བས་བརྒྱན། །བསྡུ་བ་
བཞི་པོ་རྣམས་ཀྱིས་ནི། །ཟུར་དུ་སྣ་ཚོགས་རྡོ་རྗེས་བརྒྱན། །བདེན་བཞིས་རིན་པོ་
ཆེ་རྣམས་ཀྱིས། །སྒོ་དང་སྒོ་ཁྱུད་མཚམས་སུ་སྤྲས། །མངོན་ཤེས་ལྔ་ཡིས་རྟག་ཏུ་
ནི། །ཁོར་ཡུག་ཆེན་པོ་ལྔ་ཡིས་བསྐོར། །རྣམ་པ་ཀུན་མཁྱེན་བྱང་ཆུབ་པས། །རྡོ་
རྗེ་ཕྲེང་བས་ལེགས་པར་བསྐོར། །བདེ་བ་གཅིག་པུའི་ཁོར་ཡུག་གིས། །དེ་བཞིན་
ཡེ་ཤེས་རྡོ་རྗེ་འབར། །ཐབས་དང་ཤེས་རབ་ཆ་ཡིས་ནི། །ཟླ་བ་ཉི་མ་རྟག་ཏུ་ཤར།།
ཐུགས་གསུང་སྐུ་དང་དག་པ་ཡིས། །ཆོས་ཀྱི་འཁོར་ལོ་བུམ་པ་ཆེ། །རྔ་བོ་ཆེ་དང་
བྱང་ ཆུབ་ ཤིང་། །དེ་བཞིན་ཡིད་ བཞིན་ནོར་བུ་སོགས། །འདི་དག་ དཔལ་ལྡན་
དུས་འཁོར་གྱི། །དཀྱིལ་འཁོར་ཆོས་ཀྱི་དབྱིངས་ཉིད་དོ། །ཞེས་པས་ལུས་དང་
ཆོས་སུ་དག་པ་དྲན་པར་བྱའོ། །འདིར་རྟེན་གྱི་དཀྱིལ་འཁོར་བསྐྱེད་པ་ནི་འཇིག་
རྟེན་གྱི་ཁམས་བསྐྱེད་པ་ཇི་ལྟ་བ་བཞིན་དུ་སྟེ། ཚངས་པའི་སྒོང་ང་ཞེས་པའི་ཚིག་
ལས་འདིར་ཡང་སྒོང་སྐྱེས་ཇི་ལྟ་བ་དེ་བཞིན་ནོ། ། །
དེ་ནས་མངལ་དུ་སེམས་ཅན་མངོན་པར་འགྲུབ་པའི་རིམ་པ་ཇི་ལྟ་བ་དེ་
བཞིན་དུ་བརྟེན་པ་ལྷའི་འཁོར་ལོ་རྣམ་པར་བསྒོམ་པར་བྱའོ། །དེ་ལ་འདི་ནི་རིམ་
པ་སྟེ་དང་པོར་གཙོ་བོའི་པད་མའི་ལྟེ་བར་གནས་པའི་ཟླ་བ་དང་ཉི་མ་དང་སྒྲ་
གཅན་གྱི་སྟེང་དུ་ཁུ་བའི་ཡན་ལག་དང་མཚན་སུམ་ཅུ་རྩ་གཉིས་ཀྱི་ས་བོན། ཨ་
ཨི་རི་ཨུ་ལི། ཨ་ཨེ་ཨར་ཨོ་ཨལ། ཧ་ཡ་ར་ཝ་ལ། ཨོཾ་ཞེས་པ་རྣམས་གཡོན་བསྐོར་
དང༌། ལཱ་ཝཱ་རཱ་ཡཱ་ཧཱ། ཨཱལ་ཨོ་ཨཱར་ཨེ་ཨཱ། ལཱི་ཨཱུ་རཱི་ཨཱི་ཨཱ་ཡཿ ཞེས་པ་རྣམས་གཡས་



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བསྐོར་དུ་དགོད་པར་བྱའོ། །དེ་ལས་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས་
ཏེ། གཟུགས་ཀྱི་ཕུང་པོ་བསྐྱེད་པ་རྣམ་པར་སྣང་མཛད་དོ། །
དེ་ནས་ རྡུལ་ གྱི་ ཡན་ ལག་ དང་ དཔེ་ བྱད་བརྒྱད་ཅུའི་ ས་བོན། ལྤ་ ཝཝ་
ཡཡ་ཌཱ་ ཌྷ་བྷ། ལྤ་ ཝཝ་རར་ཡཡ་ཧཧ། སྶ་ སྤཡྻ་ཥཱ་ཤཱ་ཀྐ། ལྟ་ཐཐ་རྡ་དྷ་དྷ་། བླ་
སྨྲ་བབ་བྷ་བྷ་མྨ། ཊྚ་ཝཋ་ཌ་ཌྷཌྷ་ཎྞ། ཙྩ་ཙཱ་ཛ་ཛྷཛྷ་ཉཉ། ཀྐ་ཁྲ་གླ་སྒྱུ་ངང་ཞེས་པ་
རྣམས་གཡས་བསྐོར་དང་། ང་གྷ་ག་ཁ་ཀ །ཉ་ཛྷ་ཛ་ཚ་ཙ། ཎ་ཌྷ་ཌ་ཌཱ་ཊ། མ་བྷ་བ་
ཕ་པ། ན་དྷ་ད་ཐ་ཏ། རྐཤ་ཥ་སྤ་ས། ཧ་ཡ་ར་ཝ་ལ། ཌྷ་ཌ་ཡ་ཝ་ལ། ཞེས་པ་རྣམས་
གཡོན་བསྐོར་དུ་དགོད་པར་བྱའོ། །དེ་ལས་ཉི་མའི་དཀྱིལ་འཁོར་མཉམ་པ་ཉིད་
ཀྱི་ཡེ་ཤེས་ཏེ་ཚོར་བའི་ཕུང་པོ་བསྐྱེད་པ་རིན་ཆེན་འབྱུང་ལྡན་ནོ། །
དེ་ཡང་མངལ་དུ་རྡུལ་ལ་ཁུ་བ་འཇུག་པ་ལྟར་འོག་ཏུ་ཉི་མ་དང་། ཉི་མའི་
སྟེང་དུ་ཟླ་བའོ། །ཟླ་བའི་དབུས་སུ་དྲི་ཟའི་སེམས་ཅན་ཧཱུྃ་ཡིག་ནི་ཟླ་བའི་མཚན་
མ་ལྟ་བུའོ། །དེ་ཉིད་ནི་སོ་སོར་ཀུན་ཏུ་རྟོག་པའི་ཡེ་ཤེས་ཏེ་འདུ་ཤེས་ཀྱི་ཕུང་པོ་
བསྐྱེད་པ་སྣང་བ་མཐའ་ཡས་སོ། །དེ་རྣམས་གཅིག་པ་ཉིད་དང་སྲོག་གི་རླུང་ཧི་
ཡིག་ནི་བྱ་བ་གྲུབ་པའི་ཡེ་ཤེས་ཏེ། འདུ་བྱེད་ཀྱི་ཕུང་པོ་བསྐྱེད་པ་དོན་ཡོད་གྲུབ་
པའོ། །དེ་ནས་ཡན་ལག་གི་ཆ་ཐམས་ཅད་རྫོགས་པ་དང་རྣམ་པར་ཤེས་པ་ཧཱུཾ་ཡིག་
ནི་ཤིན་ཏུ་རྣམ་པར་དག་པ་ཆོས་ཀྱི་དབྱིངས་ཀྱི་ཡེ་ཤེས་ཏེ། རྣམ་པར་ཤེས་པའི་
ཕུང་པོ་བསྐྱེད་པ་མི་བསྐྱོད་པའོ། །དེ་ཡང་དབྱངས་རྣམས་ཀྱི་ཐིག་ལེ་དང་། གསལ་
བྱེད་རྣམས་ཀྱི་རྣམ་པར་བཅད་པ་དང་། རྣམ་པར་ཤེས་པ་གཞོམ་དུ་མེད་པའི་ཧ་
ཡིག་དབྱངས་མེད་པ་དང་། སྲོག་གི་ཨ་ཡིག་སྟེ་མཐའ་དག་བསྡུས་པ་ནི་ཧཾ་ཞེས་
པའོ། །དེ་ལྟར་ཕྱི་དང་ནང་དུ་ཡེ་ཤེས་ཀྱི་ཐིག་ལེ་དང་། རིམ་པ་དེ་ལྟ་བུས་བཅོམ་
30-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
ལྡན་འདས་དུས་ཀྱི་འཁོར་ལོ་དྲི་མ་མེད་པའི་འོད་ཟེར་ལྔ་རྣམས་འགྱེད་ཅིང་།
བདུད་དང་ཉོན་མོངས་པའི་ སྙིང་གར་མནན་པའི་ཞབས་གཉིས་པ། མགྲིན་པ་
གསུམ་པ། ཞལ་བཞི་པ། སྤྱན་ བཅུ་ གཉིས་ པ། ཕྲག་ པ་དྲུག་ པ། དཔུང་པ་བཅུ་
གཉིས་པ། ཕྱག་གི་པད་མ་ཉི་ཤུ་རྩ་བཞི་པ། མཚོན་ཆ་རྣམས་དང་རྡོ་རྗེའི་རྒྱན་གྱིས་
རྣམ་པར་བརྒྱན་པ་བསྒོམ་པར་བྱའོ། །དེ་ལ་ཞབས་གཡས་པ་དམར་པོ་བརྐྱང་
བས་འདོད་ལྷ་དམར་པོ་གདོང་གཅིག་པ། ལག་པ་བཞིས། མེ་ཏོག་གི་མདའ་ལྔ་
དང་། གཞུ་དང་། ཞག་པ་དང༌། ལྕགས་ཀྱུ་འཛིན་པའི་སྙིང་ཁར་མནན་པ། གཡོན་
པ་དཀར་པོ་བསྐུམ་པས་དྲག་པོ་དཀར་པོ་གདོང་གཅིག་པ་མིག་གསུམ་པ་ལག་པ་
བཞིས་རྩེ་གསུམ་དང༌། ཌཱ་མ་རུ་དང༌། ཐོད་པ་དང་། ཁ་ཊཾ་ཀ་འཛིན་པའི་སྙིང་གར་
མནན་པ། བདུད་ཀྱི་དགའ་མ་དང༌། དྲག་པོའི་ཨུ་མ་དག་ནི་དམན་པའི་གདོང་
གིས་ཞབས་ཀྱི་མཐིལ་ལ་འཛིན་པར་བྱེད་ཀྱང་གཡོ་བ་མེད་པར་གནས་པ། སྐུ་
མདོག་སྔོན་པོ་གཡས་དང་གཡོན་དང་དབུས་ཀྱི་མགྲིན་པ་ཉི་མ་དང་ཟླ་བ་དང་
བུང་བའི་ཁ་དོག་ཅན། མདུན་ཞལ་ནག་པོ་མཆེ་བ་གཙིགས་པ། གཡས་ཞལ་དམར་
པོ་ཆགས་པ་དང་བཅས་པ། གཡོན་ཞལ་དཀར་པོ་རབ་ཏུ་ཞི་བ། རྒྱབ་ཞལ་སེར་
པོ་ཏིང་ངེ་འཛིན་ལ་གནས་པ། རལ་པའི་ཅོད་པན་ལ་སྣ་ཚོགས་རྡོ་རྗེ་དང་། ཟླ་བ་
ཕྱེད་པ་དང་། རྡོ་རྗེ་སེམས་དཔའི་དབུ་རྒྱན་ཅན། རྡོ་རྗེ་ནོར་བུ་དང་། རྡོ་རྗེ་རྣ་རྒྱན་
དང༌། རྡོ་རྗེ་ མགུལ་རྒྱན་དང་། རྡོ་རྗེ་གདུབ་བུ་དང་། རྡོ་ རྗེ་ སྐ་རགས་དང༌། རྡོ་རྗེ་
རྐང་གདུབ་དང་། རྡོ་རྗེ་དར་དཔྱངས་དང་། རྡོ་རྗེ་ཕྲེང་བ་དང་། སྟག་གི་པགས་པའི་
ན་བཟའ་དང་ལྡན་པ། གཡས་དང་གཡོན་གྱི་ཕྲག་པ་དང་པོ་ནག་པོ་དང་། གཉིས་
པ་དམར་པོ་དང༌། གསུམ་པ་དཀར་པོ་སྟེ། དེ་བཞིན་དུ། དཔུང་པ་གཉིས་གཉིས་
- 31 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ནག་པོ་དང་། གཉིས་གཉིས་དམར་པོ་དང་། གཉིས་གཉིས་དཀར་པོ་དང་། དེ་བཞིན་
དུ། ཕྱག་བཞི་བཞི་ནག་པོ་དང་། བཞི་བཞི་དམར་པོ་དང༌། བཞི་བཞི་དཀར་པོའོ།།
དེ་དག་རེ་རེ་ལ་ཡང་སོར་གདུབ་རྣམས་ཀྱིས་སྤྲས་པའི་སོར་མོ་ལྔ་ལྔ་སྟེ། མཐེ་བོང་
སེར་པོ་དང་། མཛུབ་མོ་དཀར་པོ་དང་། གུང་མོ་དམར་པོ་དང་། སྲིན་ལག་ནག་པོ་
དང༌། མཐེའུ་ཆུང་ལྗང་ཁུའོ། །དེ་རྣམས་རེ་རེ་ལ་ཡང་ཚིགས་གསུམ་གསུམ་སྟེ་
ཕྱག་གི་མཐིལ་ནས་བརྩམས་ཏེ་ཚིགས་ཀྱི་ཕྲེང་བ་དང་པོ་ནག་པོ་དང་། གཉིས་པ་
དམར་པོ་དང་། གསུམ་པ་དཀར་པོའོ། །དེ་ལྟ་བུའི་ཕྱག་གཡས་པ་རྣམས་ཀྱིས་རྡོ་རྗེ་
དང༌། རལ་གྲི་དང་། རྩེ་གསུམ་དང༌། གྲི་གུག་དང་། མདའ་དང་། རྡོ་རྗེ་ལྕགས་ཀྱུ་
དང༌། སྒྲ་དང་བཅས་པའི་ཌ་མ་རུ་དང་། ཐོ་བ་དང་། འཁོར་ལོ་དང་། མདུང་དང་།
དབྱུག་པ་དང་། དགྲ་སྟ་རྣམས་འཛིན་ཅིང་། གཡོན་པ་རྣམས་ཀྱི་རྡོ་རྗེ་དྲིལ་བུ་
དང༌། ཕུབ་དང་། ཁ་ཊཾ་ག་ཁ་ཕྱེ་བ་དང་། ཁྲག་གིས་གང་བའི་ཐོད་པ་དང་། གཞུ་
དང༌། ཞགས་པ་དང༌། རིན་པོ་ཆེ་དང༌། པད་མ་དཀར་པོ་དང༌། དུང་དང༌། མེ་
ལོང་དང་། རྡོ་རྗེ་ལྕགས་སྒྲོག་དང་། ཚངས་པ་གདོང་བཞིའི་མགོ་བོ་རྣམས་འཛིན་པ་
སྟེ། དམིགས་པ་མེད་པའི་སྙིང་རྗེ་ཆེན་པོ་ལྷན་ཅིག་སྐྱེས་པའི་དགའ་བ། མཆོག་ཏུ་
མི་འགྱུར་བའི་ཡེ་ཤེས་དོན་དམ་པའི་བདེ་བའོ། །འདིའི་རྒྱན་དང་མཚོན་ཆ་རྣམས་
དགོད་པ་ཡང་སྔར་བསྟན་པའི་སྔགས་རྣམས་ཀྱིས་སོ། །ཞེས་ཀྱང་རིག་པར་བྱའོ།།
དེ་ལས་འཁྱུད་པའི་སྣ་ཚོགས་ཡུམ་སེར་མོ་ཞལ་བཞི་མ་ཕྱག་བརྒྱད་མ་སྤྱན་བཅུ་
གཉིས་མ་སྟེ། ཞལ་གྱི་མདོག་ནི་བཅོམ་ལྡན་འདས་ཀྱི་ནུབ་ཞལ་གཙོ་བོར་བཞག་
པ་ལྟ་བུར་མདུན་ནས་བརྩམས་ཏེ་གཡས་སྐོར་གྱིས་སེར་པོ་དང་དཀར་པོ་དང་
ནག་པོ་དང་དམར་པོའོ། །འདིའི་ཕྱག་གཡས་པ་རྣམས་ཀྱིས་གྲི་གུག་དང༌། ལྕགས་
- 32 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
ཀྱུ་དང་། སྒྲ་དང་བཅས་པའི་ཌ་མ་རུ་དང་། བགྲང་ཕྲེང་རྣམས་དང་། གཡོན་པ་རྣམས་
ཀྱིས་ཐོད་པ་དང༌། ཞགས་པ་དང་། འདབ་མ་བརྒྱད་པའི་པད་མ་དཀར་པོ་དང༌།
རིན་པོ་ཆེ་འཛིན་པ། རྡོ་རྗེ་སེམས་དཔའི་ཅོད་པན་ཅན། ཕྱག་རྒྱ་ལྔ་དང་ལྡན་པ།
གཡོན་བརྐྱང་གིས་བཅོམ་ལྡན་འདས་ལ་འཁྲིལ་ཞིང་དེས་ཀྱང་སྙོམས་པར་ཞུགས་
པ་སྟེ། ཤེས་རབ་དང་ཡེ་ཤེས་ཀྱི་ཕ་རོལ་ཏུ་ཕྱིན་མ། རང་བཞིན་གྱིས་འོད་གསལ་
བ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་དོ། །
སྦྱིན་པ་ལ་སོགས་པ་གཞན་ཕ་རོལ་ཏུ་ཕྱིན་པ་བརྒྱད་ནི། འདབ་མ་བརྒྱད་ལ་
མཉམ་པའི་སྟབས་ཀྱིས་གནས་པ་སྟེ། སྣ་ཚོགས་ཡུམ་བཞིན་དུ་ཞལ་བཞི་མ་ཕྱག་
བརྒྱད་མ། སྤྱན་བཅུ་གཉིས་མ། རྡོ་རྗེ་སེམས་དཔའི་ཅོད་པན་ཅན། ཕྱག་རྒྱ་ལྔས་
བརྒྱན་པའོ། ། དེ་ཡང་)ཨ་ཨཱ། ཨོཾ་ཨཱཿ ཧ་ཧཱ། ཧཾ་ཧཿ རྣམས་ལས་བྱུང་བ་སྟེ་རིམ་
པ་ལྟར། ཤར་དུ་ནག་མོ་འབར་མ་ནག་མོ་སྟེ། ཞལ་གྱི་ཁ་དོག་བཅོམ་ལྡན་འདས་
ཀྱི་ལྟ་བུའོ། །ཕྱག་ནི་གཡས་པ་རྣམས་ཀྱིས་བདུག་སྤོས་དང་། ཙན་དན་དང་། གུར་
གུམ་དང༌། གླ་རྩི་དང་བཅས་པའི་ག་པུར་རྣམས་ཀྱི་སྣོད་དང༌། གཡོན་པ་རྣམས་
ཀྱིས་དྲིལ་བུ་དང་། པད་མ་དང་། ལྷ་ཤིང་གི་མེ་ཏོག་དང་། མེ་ཏོག་སྣ་ཚོགས་ཀྱི་ཕྲེང་
བ་འཛིན་པའོ། །ནུབ་ཏུ་སེར་མོ་འབར་མ་སེར་མོ། ཞལ་གྱི་ཁ་དོག་སྣ་ཚོགས་ཡུམ་
ལྟ་བུ་སྟེ། ཕྱག་ནི་གཡས་ པ་རྣམས་ཀྱིས་དུང་དང༌། གླིང་བུ་དང༌། ནོར་བུ་དང་
།
ཌ་མ་རུ་དང༌། གཡོན་པ་རྣམས་ཀྱིས་པི་ཝང་དང་། རྔ་དང༌། འཁར་རྔ་དང༌། ཟངས་
དུང་འཛིན་པའོ། །བྱང་དུ་དཀར་མོ་འབར་མ་དཀར་མོ་སྟེ། ཞལ་ གྱི་མདོག་ནི་
བཅོམ་ལྡན་འདས་ཀྱི་གཡོན་ཞལ་གཙོ་བོར་བཞག་པ་ལྟ་བུར་གཡས་བསྐོར་གྱིས་
དཀར་པོ་དང༌། ནག་པོ་དང༌། དམར་པོ་དང་། སེར་པོའོ། །འདིའི་ཕྱག་གཡས་པ་
- 33 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
རྣམས་ཀྱིས་འོ་མ་དང་། ཆུ་དང༌། སྨན་བཟང་པོ་དང༌། ཆང་རྣམས་ཀྱི་སྣོད་དང་།
གཡོན་ པ་ རྣམས་ ཀྱིས་ བདུད་ རྩིའི་ སྣོད་ དང༌། གྲུབ་ པའི་ བཅུད་ཀྱི་སྣོད་དང་།
བདུད་རྩིའི་འབྲས་བུ་དང༌། ཟན་གྱི་སྣོད་འཛིན་པའོ། །ལྷོར་དམར་མོ་འབར་མ་
དམར་མོ་སྟེ། ཞལ་ནི་བཅོམ་ལྡན་འདས་ཀྱི་གཡས་ཞལ་གཙོ་བོར་བཞག་པ་ལྟ་
བུར་གཡས་བསྐོར་གྱིས་དམར་པོ་དང་། སེར་པོ་དང་། དཀར་པོ་དང་། ནག་པོའོ།།
འདིའི་ཕྱག་གཡས་པ་རྣམས་ ཀྱིས་མར་མེ་དང་། དོ་ཤལ་དང་། ཅོད་པན་དང་།
གདུབ་བུ་དང་། གཡོན་པ་རྣམས་ཀྱིས་གོས་དང་། སྐ་རགས་དང༌། རིན་པོ་ཆེའི་རྣ་
རྒྱན་དང་། རྐང་གདུབ་འཛིན་པའོ། །མེར་དུ་བ་མ་དང༌། རླུང་དུ་མར་མེ་མ་དང་།
དབང་ལྡན་དུ་མེ་ཁྱེར་མ་དང་། བདེན་བྲལ་དུ་སྨིག་རྒྱུ་མ་རྣམས་ནི་ཕྱོགས་ཀྱི་ལྷ་མོ་
རྣམས་དང་མཚུངས་པ་སྟེ། འོན་ཀྱང་ཕྱག་བརྒྱད་ཀྱིས་རང་རང་གི་མདོག་དང་
མཐུན་པའི་རྔ་ཡབ་བརྒྱད་བརྒྱད་འཛིན་པའོ། །འདི་དག་གི་རྒྱབ་ཏུ་ཡང་དབང་
ལྡན་དུ་ཆོས་ཀྱི་དུང་དཀར་པོ་དང་། བདེན་བྲལ་དུ་ཆོས་ཀྱི་གཎྜི་དམར་པོ་དང་།
མེར་ཡིད་བཞིན་གྱི་ནོར་བུ་ནག་པོ་དང༌། རླུང་དུ་དཔག་བསམ་གྱི་ཤིང་སེར་པོ་སྟེ།
ཨོཾ་ཨཱཿཧཱུྃ་ཧོརྣམས་ལས་བྱུང་བའོ། །རྔ་བོ་ཆེ་ལ་སོགས་པའི་ས་བོན་ཡང་འདི་དག་
ཉིད་དོ། །འདིར་རང་རང་གི་ས་བོན་ལས་ཕྱག་མཚན་དང་། ཕྱག་མཚན་ལས་ལྷའི་
གཟུགས་སུ་གྲུབ་པར་བལྟའོ། །ཞེས་པ་ནི་བཤད་པ་དང་འཆད་པར་འགྱུར་བའི་
ཐམས་ཅད་དུ་རིག་པར་བྱའོ། །དེ་བཞིན་དུ། ཕྱག་མཚན་གྱི་རིམ་པ་ཡང་གཡས་པ་
རྣམས་དང་གཡོན་པ་རྣམས་ཀྱིས་ཏེ་རྩ་བའི་ཞལ་ཡང་སྐུ་མདོག་བཞིན་ནོ། །ཞེས་
འཆད་པར་འགྱུར་བ་ཐམས་ཅད་དུའོ། །དེ་ལྟར་ན་ལྷན་ཅིག་སྐྱེས་པའི་དགའ་བ་
མངལ་དུ་ཞུགས་པའི་ཟླ་བ་དང་པོ་ལ་མ་རིག་པ་དང་། གཉིས་པ་ལ་འདུ་བྱེད་
- 34-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
དང༌། གསུམ་པ་ལ་རྣམ་པར་ཤེས་པ་རབ་ཏུ་ཞུགས་པའི་དག་པས་གཙོ་བོ་ཡབ་
ཡུམ་བསྐྱེད་པའོ། །དེ་ནས་མིང་དང་གཟུགས་ལ་སོགས་པ་བསྐྱེད་པ་ཇི་ལྟ་བ་དེ་
བཞིན་དུ་དཀྱིལ་འཁོར་པ་རྣམས་སྤྲོ་བར་བྱ་སྟེ། འདོད་ཆགས་ཆེན་པོས་གདུལ་བར་
བྱ་བའི་སེམས་ཅན་རྣམས་དང་པོའི་སངས་རྒྱས་བསྟན་པའི་སྣོད་དུ་མངོན་པར་
གཟིགས་ནས་ཡུམ་ལ་སྙོམས་པར་ཞུགས་པ་ལས་བྱུང་བའི་ཤིན་ཏུ་དགའ་བའི་སྒྲས་
ཕུང་པོ་དང་ཁམས་དང་དབང་པོ་དང་ཡུལ་ལ་སོགས་པ་ལྷའི་ངོ་བོར་སྣང་བ་དཀྱིལ་
འཁོར་གྱི་འཁོར་ལོ་རྟེན་དང་བརྟེན་པར་བཅས་པ་ཐམས་ཅད་རབ་ཏུ་བཀུག་ནས་
རང་གི་ལུས་ལ་གཞུག་ཅིང་། སླར་ཡང་རང་ཉིད་ལས་འཕྲོས་ཏེ་སྣ་ཚོགས་ཡུམ་ལ་
ཞུགས་པར་གྱུར་ལ། དེ་ལས་ཀྱང་ལོག་གནས་སླར་རང་ཉིད་ལ་ཞུགས་ཏེ་ཟླ་བ་
བྱང་ཆུབ་ཀྱི་སེམས་ཀྱི་རྣམ་པར་ཞུ་བར་གྱུར་པ་རྣམས་རྡོ་རྗེའི་ལམ་ནས་ཡུམ་གྱི་
པད་མར་སྤྲོས་ཏེ། དེ་དག་ཡོངས་སུ་གྱུར་པ་ལས་ལྷ་དང་ལྷ་མོའི་ཚོགས་ཀྱི་དཀྱིལ་
འཁོར་གྱི་འཁོར་ལོ་རྟེན་དང་བརྟེན་པའི་མཚན་ཉིད་མངལ་དུ་ཇི་ལྟ་བ་དེ་བཞིན་དུ་
སྤྲོ་བར་བྱའོ། །དེ་ལ་དང་པོར་ཨ་ལས་བྱུང་བའི་མི་བསྐྱོད་པ་ལྗང་ཁུ་གཡས་དང་
གཡོན་གྱི་རིམ་པས་དམར་པོ་དང་དཀར་པོའི་ཞལ། ཕྱག་རྣམས་ཀྱིས་རྡོ་རྗེ་དང༌།
གྲི་གུག་དང་
། དགྲ་སྟ་དང་། དྲིལ་བུ་དང་། ཐོད་པ་དང་། ཚངས་པའི་མགོ་བོ་འཛིན་ཅིང་།
རྡོ་རྗེ་དབྱིངས་ཀྱི་དབང་ཕྱུག་མས་འཁྱུད་པ་ནམ་མཁར་སྤྲོས་ནས་སེམས་ཅན་གྱི་
དོན་བྱས་ཏེ། སླར་ཡང་རང་ཉིད་ལ་བདག་པོར་བསྒོམས་ནས་གཞུག་པར་བྱའོ།།
དེ་ནས་རིམ་པ་གཉིས་པར། ཨི་རི་ཨུ་ལཾ་ལས་བྱུང་བའི་སངས་རྒྱས་བཞི་སྟེ།
ཤར་དུ་དོན་ཡོད་གྲུབ་པ་ནག་པོ། དམར་པོ་དང་དཀར་པོའི་ཞལ། རལ་གྲི་དང༌།
གྲི་ གུག་ དང་། རྩེ་ གསུམ་ དང༌། ཕུབ་དང༌
། ཐོད་ པ་ དང༌། ཁ་ཊཾ་ ག་ དཀར་ པོ་
- 35 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
འཛིན་ཅིང་སྤྱན་མས་འཁྱུད་པ་དང་། ལྷོར་རིན་ཆེན་འབྱུང་ལྡན་དམར་པོ། དཀར་
པོ་དང་ནག་པོའི་ཞལ། མེའི་མདའ་དང༌། རྡོ་རྗེ་ལྕགས་ཀྱུ་དང་། སྒྲ་དང་བཅས་
པའི་ཌ་མ་རུ་དང་། གཞུ་དང་། ཞགས་པ་དང་། རིན་པོ་ཆེ་རྩེ་མོ་དགུ་པ་འོད་འཕྲོ་
བ་འཛིན་ཅིང་མཱ་མ་ཀཱིས་འཁྱུད་པ་དང་། བྱང་དུ་སྣང་བ་མཐའ་ཡས་དཀར་པོ།
ནག་པོ་དང་དམར་པོའི་ཞལ། ཐོ་བ་དང་། མདུང་དང་། རྩེ་ གསུམ་དང་། འདབ་
མ་བརྒྱད་པའི་པད་མ་དཀར་པོ་དང་། མེ་ལོང་དང་། བགྲང་ཕྲེང་འཛིན་ཅིང་གོས་
དཀར་མོས་འཁྱུད་པ་དང་། ནུབ་ཏུ་རྣམ་པར་སྣང་མཛད་སེར་པོ། དཀར་པོ་དང་
ནག་པོའི་ཞལ། འཁོར་ལོ་དང་། དབྱུག་པ་དང༌། ཁྲོ་བོའི་རྡོ་རྗེ་དང་། དུང་དང༌།
རྡོ་རྗེ་ལྕགས་སྒྲོག་དང༌། སྒྲ་དང་བཅས་པའི་དྲིལ་བུ་འཛིན་ཅིང་སྒྲོལ་མས་འཁྱུད་
པ་སྟེ། ལྔ་ཅར་ཡང་པད་མ་དཀར་པོ་དང་ཉི་མ་ལ་རྡོ་རྗེའི་གདན་གྱིས་གནས་ཤིང་
ཐབས་གཙོ་བོར་གྱུར་པའོ། ། །
དེ་བཞིན་དུ། ཨཱི་རཱི་ཨཱུ་ལཱི་ལས་བྱུང་བའི་ཡུམ་བཞི་སྟེ། མེར་སྒྲོལ་མ་དོན་ཡོད་
གྲུབ་པ་ལྟ་བུ་ལ་རྣམ་པར་སྣང་མཛད་ཀྱིས་འཁྱུད་པ་དང་
། བདེན་བྲལ་དུ་གོས་
དཀར་མོ་ རིན་ཆེན་དབང་པོ་ལྟ་བུ་ལ་ སྣང་ བ་མཐའ་ ཡས་ ཀྱིས་ འཁྱུད་པ་ལྟ་
བུ་དང་། དབང་ལྡན་དུ་མཱ་མ་ཀཱི་སྣང་བ་མཐའ་ཡས་ལྟ་བུ་ལ་རིན་ཆེན་དབང་པོས་
འཁྱུད་པ་དང༌། རླུང་དུ་སྤྱན་མ་རྣམ་པར་སྣང་མཛད་ལྟ་བུ་ལ་དོན་ཡོད་གྲུབ་པས་
འཁྱུད་པ་སྟེ། ཐམས་ཅད་པད་མ་དམར་པོ་དང་ཟླ་བ་ལ་པད་མའི་གདན་གྱིས་
གནས་ཤིང་ཤེས་རབ་གཙོ་མོར་གྱུར་པའོ། །
དེ་དག་གི་གཡོན་དང་གཡས་སུ་ཡང་། ཧི་ཧཱི་ཧོར་ཧོརཱ་ཧུ་ཧུ་ཧྥུ་ཧཱུཾ་རྣམས་ལས་
བྱུང་བའི་བདུད་རྩིའི་བུམ་པ་དཀར་པོ་པད་མ་ལ་གནས་ཤིང་པད་མས་ཁ་བརྒྱན་
- 36 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
པའམ་ཐོད་པ་བརྒྱད་དེ་ཤར་དུ་རྐང་འགགས་པ་གཉིས་དང༌། ལྷོར་ཁྲག་འགགས་
པ་ གཉིས་ དང༌། བྱང་ དུ་ གཅི་ བ་ འགགས་ པ་ གཉིས་ དང་། ནུབ་ཏུ་ བཤང་ བ་
འགགས་པ་གཉིས་སོ། །སྟེང་དང་འོག་ཏུ་ཡང་ཧཾ་ཧཱལས་བྱུང་བའི་བུམ་པའམ་
ཐོད་པ་གཉིས་ཏེ་ཁུ་བ་དང་རྡུལ་འགགས་པའོ། །
དེ་ནས་ཡཾ་རཾ་ཝཾ་ལཾ་རྣམས་ལས་བྱུང་བའི་ཁྲོ་བོ་བཞི་སྟེ། ཤར་སྒོར་བགེགས་
མཐར་བྱེད་དོན་ཡོད་གྲུབ་པ་ལྟ་བུ་ལ་རེངས་བྱེད་མ་དང་སྤྱན་མ་ལྟ་བུས་འཁྱུད་པ་
དང་། ལྷོ་སྒོར་ཤེས་རབ་མཐར་བྱེད་རིན་ཆེན་དབང་པོ་ལྟ་བུ་ལ་ཁེངས་བྱེད་མ་
དང་མཱ་མ་ཀཱི་ལྟ་བུས་འཁྱུད་པ་དང༌། བྱང་སྒོར་པད་མ་མཐར་བྱེད་འོད་དཔག་མེད་
ལྟ་བུ་ལ་རྨུགས་བྱེད་མ་དང་གོས་དཀར་མོ་ལྟ་བུས་འཁྱུད་པ་དང་། ནུབ་སྒོར་གཤིན་
རྗེ་མཐར་བྱེད་རྣམ་པར་སྣང་མཛད་ལྟ་བུ་ལ་གཤིན་རྗེ་བརྩོན་འགྲུས་མ་སྒྲོལ་མ་ལྟ་
བུས་འཁྱུད་པའོ། །དེ་ལ་ཁྲོ་བོ་རྣམས་གཡས་བརྐྱང་དང༌། ཁྲོ་བོའི་ལྷ་མོ་རྣམས་
གཡོན་བརྐྱང་གིས་གནས་ཤིང་ཐབས་གཙོ་བོར་གྱུར་པ་སྟེ། ཤར་དང་བྱང་དུ་པད་
མ་དཀར་ པོར་ཉི་མ་དང་། ལྷོ་དང་ནུབ་ཏུ་པད་མ་དམར་པོར་ཟླ་བ་ལ་གནས་
པའམ། ཡང་ན་དེ་ལས་བཟློག་པས་སོ། །སྟེང་དུ་ཡང་ཧཱུྃ་ལས་བྱུང་བའི་གཙུག་
ཏོར་ཏེ་འདི་ནི་ཞར་ལ་འོངས་པའོ། །
དེ་ནས་ཟླ་བ་ལྔ་པ་ལ་སྐྱེ་མཆེད་དྲུག་སྐྱེ་བའི་དུས་སུ་གློ་བུར་པའི་དབང་པོ་
དྲུག་སྤྲོ་བ་ཇི་ལྟ་བ་དེ་བཞིན་དུ་རང་བཞིན་བདེ་གཤེགས་སྙིང་པོའི་དབང་པོ་དྲུག་
སྤྲོ་བར་བྱ་སྟེ། ཨ་ཨེ་ཨར་ཨོ་ཨལ་ཨོཾ་རྣམས་ལས་བྱུང་བའི་སེམས་དཔའ་དྲུག་རྭ་
བའི་ནང་དུ་ལྷ་སྣམ་ལའོ། །དེ་ལ་ལྷོའི་གཡོན་དུ་ཕྱག་ན་རྡོ་རྗེ་མི་བསྐྱོད་པ་ལྟ་བུ་
ལ་སྒྲ་རྡོ་རྗེ་མས་འཁྱུད་པ་དང༌། ཤར་གྱི་གཡས་སུ་ནམ་མཁའི་སྙིང་པོ་དོན་ཡོད་
- 37 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
གྲུབ་པ་ལྟ་བུ་ལ་དྲི་རྡོ་རྗེ་མས་འཁྱུད་པ་དང་། ལྷོའི་གཡས་སུ་སའི་སྙིང་པོ་རིན་
ཆེན་འབྱུང་ལྡན་ལྟ་བུ་ལ་གཟུགས་རྡོ་རྗེ་མས་འཁྱུད་པ་དང་། བྱང་གི་གཡས་སུ་
འཇིག་རྟེན་དབང་ཕྱུག་སྣང་བ་མཐའ་ཡས་ལྟ་བུ་ལ་རོ་རྡོ་རྗེ་མས་འཁྱུད་པ་དང༌།
ནུབ་ཀྱི་གཡས་སུ་སྒྲིབ་པ་རྣམ་པར་སེལ་བ་རྣམ་པར་སྣང་མཛད་ལྟ་བུ་ལ་རེག་བྱ་
རྡོ་རྗེ་མས་འཁྱུད་པ་དང༌། ཤར་གྱི་གཡོན་དུ་ཀུན་ཏུ་བཟང་པོ་རྡོ་རྗེ་སེམས་དཔའ་
ལྟ་བུ་ལ་ཆོས་ཀྱི་དབྱིངས་ཀྱི་རྡོ་རྗེ་མས་འཁྱུད་པ་སྟེ་ཐམས་ཅད་པད་མ་དཀར་པོ་
དང་ཉི་མ་ལ་རྡོ་རྗེའི་གདན་གྱིས་གནས་ཤིང་ཐབས་གཙོ་བོར་གྱུར་པའོ། །འདིར་
རྡོ་རྗེ་སེམས་དཔའ་ནི་སྔོན་པོ་སྟེ་གཡས་དང་གཡོན་གྱི་ཞལ་དང་ཕྱག་མཚན་ནི་མི་
བསྐྱོད་པ་བཞིན་ནོ། །ཡང་ན་སྒྲོལ་མའི་ཁ་ཊཾ་གའི་གནས་སུ་ཨུཏྤལ་སྟེ། ཀུན་ཏུ་
བཟང་པོའི་ཚངས་མགོའི་གནས་སུ་ཡང་ཨུཏྤལའོ། །
དེ་ནས་ཟླ་བ་དྲུག་པ་ལ་རེག་བྱ་བསྐྱེད་པའི་དུས་སུ་ཀུན་རྫོབ་ཀྱི་ཡུལ་དྲུག་སྤྲོ་
བ་ཇི་ལྟ་བ་དེ་བཞིན་དུ་དོན་དམ་པའི་རེག་བྱ་ལ་སོགས་པ་ཡུལ་དྲུག་སྤྲོ་བར་བྱ་སྟེ།
ཨཱ་ཨེ་ཨཱར་ཨོ་ཨཱལ་ཨརྣམས་ལས་བྱུང་བའི་སེམས་མ་དྲུག་ཀྱང་ལྷ་སྣམ་ལའོ། །
དེ་ལ་ནུབ་ཀྱི་གཡོན་དུ་ཆོས་ཀྱི་དབྱིངས་ཀྱི་རྡོ་རྗེ་མ་ཕྱག་ན་རྡོ་རྗེ་ལྟ་བུ་ལ་ཀུན་ཏུ་
བཟང་པོས་འཁྱུད་པ་དང༌། མེར་རེག་བྱ་རྡོ་རྗེ་མ་སྒྲོལ་མ་ལྟ་བུ་ལ་སྒྲིབ་པ་རྣམ་
པར་སེལ་བས་འཁྱུད་པ་དང་། བདེན་བྲལ་དུ་རོ་རྡོ་རྗེ་མ་གོས་དཀར་མོ་ལྟ་བུ་ལ་
འཇིག་རྟེན་དབང་ཕྱུག་གིས་འཁྱུད་པ་དང་། དབང་ལྡན་དུ་གཟུགས་རྡོ་རྗེ་མ་མཱ་མ་
ཀཱི་ལྟ་བུ་ལ་སའི་སྙིང་པོས་འཁྱུད་པ་དང་། རླུང་དུ་དྲི་རྡོ་རྗེ་མ་སྤྱན་མ་ལྟ་བུ་ལ་ནམ་
མཁའི་སྙིང་པོས་འཁྱུད་པ་དང་། བྱང་གི་གཡོན་དུ་སྒྲ་རྡོ་རྗེ་མ་ཀུན་ཏུ་བཟང་པོ་ལྟ་
བུ་ལ་ཕྱག་ན་རྡོ་རྗེས་འཁྱུད་པ་སྟེ། ཐམས་ཅད་པད་མ་དམར་པོ་ཟླ་བ་ལ་པད་མའི་
- 38 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
གདན་གྱིས་གནས་ཤིང་ཤེས་རབ་གཙོ་མོར་གྱུར་པའོ། །དེ་ལ་རང་གི་གནས་སུ་
གང་དང་གང་གཙོ་བོར་གྱུར་པ་དེ་དང་དེ་ནི་དཀྱིལ་འཁོར་གྱི་དབང་པོ་ལ་མངོན་
དུ་ཕྱོགས་པ་སྟེ། དེ་ལ་འཁྱུད་པ་ནི་དེའི་གནས་སུ་ཕྱིན་པའི་ཕྱིར་དེ་ཉིད་ལ་མངོན་
དུ་ཕྱོགས་པའོ། ། །
འདིར་ཟླ་བ་བཅུ་གཉིས་དང་ཉི་མ་བཅུ་གཉིས་ཀྱི་ངེས་པའི་ལོ་གཅིག་གི་ཉ་
བཅུ་གཉིས་དང་གནམ་སྟོང་བཅུ་གཉིས་རྣམ་པར་དག་པའི་དབང་དུ་བྱས་པ་སྟེ།
ཐབས་དང་ཤེས་རབ་རྣམ་པར་དག་པས་སོ། །ཡང་ན་ཐབས་རྣམས་ལ་ཉི་མ་དང་
ཤེས་རབ་རྣམས་ལ་ཟླ་བ་སྟེ། ཉིན་མོ་བཅོམ་ལྡན་རྡོ་རྗེ་ཅན། །མཚན་མོ་ཤེས་རབ་
རབ་ཏུ་གྲགས། །ཞེས་པའི་དབང་གིས་སོ། །ཡང་ན་སྟེང་དང་ཤར་དང་བྱང་གི་ལྷ་
དང་ལྷ་མོ་ལྗང་ཁུ་དང་ནག་པོ་དང་དཀར་པོ་རྣམས་ལ་ཟླ་བ་སྟེ། ནམ་མཁའ་དང་
རླུང་དང་ཆུའི་ཁམས་རྣམས་ཐབས་ཀྱི་རིགས་གསུམ་ཡིན་པའི་ཕྱིར་དང་། དེ་ཡང་
ཁུ་བའི་ཆོས་ཅན་ཉིད་ཀྱི་ཕྱིར་རོ། །འོག་དང་ལྷོ་དང་ནུབ་ཀྱི་ལྷ་དང་ལྷ་མོ་སྔོན་པོ་
དང་དམར་པོ་དང་སེར་པོ་རྣམས་ལ་ཉི་མ་སྟེ། ཡེ་ཤེས་དང་མེ་དང་སའི་ཁམས་
རྣམས་ཤེས་རབ་ཀྱི་རིགས་གསུམ་ཡིན་པའི་ཕྱིར་དང་། དེ་ཡང་རྡུལ་གྱི་ཆོས་ཅན་
ཉིད་ཀྱི་ཕྱིར་རོ། །དེས་ན་འདིར་ཐབས་ཀྱི་ཡན་ལག་ལ་ཟླ་བ་དང་ཤེས་རབ་ཀྱི་ཡན་
ལག་ལ་ཉི་མའོ། །དེ་ལྟར་ན་སྙིང་ཁའི་འཁོར་ལོ་ཁམས་ལྔའི་བདག་ཉིད་དང་ཐུགས་
ཀྱི་དཀྱིལ་འཁོར་ཁམས་ལྔའི་བདག་ཉིད་ལྷ་ཉི་ཤུ་རྩ་ལྔའི་རང་བཞིན་ཏེ། མངལ་
དུ་ལུས་གྲུབ་པ་སྐུ་རྡོ་རྗེའི་གནས་སྐབས་སོ། །དེ་བཞིན་དུ། སྒོའི་གཡོན་དང་གཡས་
ཀྱི་སྟེགས་བུ་ལ་ཤར་དུ་དྲི་མ་དང་ཕྲེང་བ་མ་ནག་མོའོ། །ལྷོར་སྤོས་མ་དང་སྣང་
གསལ་མ་དམར་མོ་དང་། བྱང་དུ་བདུད་རྩི་མ་དང་འབྲས་བུ་མ་དཀར་མོ་དང་།
- 39 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ནུབ་ཏུ་སྒེག་མོ་དང་བཞད་མ་སེར་མོ་དང༌། སྟེང་དུ་སྒྲ་མ་དང་གར་མ་ལྗང་ཁུ་དང༌།
འོག་ཏུ་གླུ་མ་དང་འདོད་མ་སྔོན་མོ་སྟེ། རང་རང་གི་མིང་དང་རྗེས་སུ་མཐུན་པའི་
མཆོད་རྫས་ཐོགས་ཤིང་། གཟུངས་མ་གྲངས་མེད་པ་དང་བཅས་པའོ། །ས་བོན་
རྣམས་ནི་སྔར་བསྟན་ཏོ། ། །
དེ་ནས་ཟླ་བ་བདུན་པ་ལ། ཚོར་བ་དང་། སྲོག་སྐྱེད་པ་ཇི་ལྟ་བ་དེ་བཞིན་དུ་
གསུང་གི་དཀྱིལ་འཁོར་སྤྲོ་བར་བྱ་སྟེ། ལྟེ་བའི་འཁོར་ལོའི་རིམ་པ་གཉིས་པའི་རྩ་
འདབ་བརྒྱད་པོ་དང་། ཕྱིའི་དྲུག་ཅུ་རྩ་བཞི་པོ་རྣམས་ལ་བཞུགས་པའི་ལྷ་མོ་རྣམས་
གསུང་གི་པད་མའི་ལྟེ་བ་དང་འདབ་མ་དག་ལའོ། །དེ་ལ་ཤར་གྱི་པད་མའི་ལྟེ་
བར་ཧ། མདུན་ དང་རྒྱབ་》ཀྱི་འདབ་མར་ཧི་ཧཱི། གཡས་ཀྱི་གསུམ་དང་གཡོན་གྱི་
གསུམ་ལ་ཡ་ཡི་ཡིར་ཡུ་ ཡིལ་ ཡཾ་རྣམས་ཏེ་དེ་དག་དང༌། གྲི་གུག་ནག་པོ་དགུ་
ཡོངས་སུ་གྱུར་པ་ལས་ལྟེ་བར་ཙར་ཙི་ཀཱ་ཡི་དྭགས་དམར་པོ་ལ་གནས་ཤིང་དབང་
པོས་འཁྱུད་པ་དང་། འདབ་མ་རྣམས་ལ་གྲངས་བཞིན་དུ་འཇིགས་མ་དང་། རླུང་
ཤུགས་མ་དང་། དྲག་མོ་དང༌། དུས་ཀྱི་མཆེ་བ་མ་དང་། མེ་འབར་གདོང་མ་དང༌།
རབ་གཏུམ་མ་དང་། དྲག་མིག་མ་དང༌། སྣ་ཆེན་མ་སྟེ་ཐམས་ཅད་ནག་མོ་གྲི་གུག་
དང༌། རྩེ་ གསུམ་དང་། ཐོད་པ་དང༌། ཁ་ཊཾ་ག་འཛིན་པའོ། །དེ་བཞིན་དུ། མེར།
ཀྟ་ ཀྱི་ ཀི། ཡཱ་ ཡི་ ཡཾརཱ། ཡུ་ ཡོལཱ་ཡ༔ རྣམས་ དང་ འཁོར་ ལོ་ ལས་ བྱུང་ བའི་ ཁྱབ་
འཇུག་མ་མཁའ་ལྡིང་ལ་གནས་ཤིང་ཚངས་པས་འཁྱུད་པ་དང་། དཔལ་མོ་དང་།
རྣམ་པར་རྒྱལ་མ་དང་། སྒྱུ་མ་དང་། གྲགས་མ་དང་། བཀྲ་ཤིས་མ་དང་། དཔལ་
ལྡན་རྒྱལ་མ་དང་། དཔལ་ལྡན་རྒྱལ་བྱེད་མ་དང་། འཁོར་ལོ་མ་རྣམས་ཀྱང་ནག་
མོ་སྟེ། འཁོར་ལོ་དང་། དབྱུག་པ་དང༌། པད་མ་དང་། དུང་རྣམས་འཛིན་པའོ། །
- 40 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
ལྷོའི་པད་མར། ཧཧོར་ཧོརཱི། ར་ར་རོར། རུ་མྱི་རཾ་རྣམས་དང་དབྱུག་པ་ལས་བྱུང་
བའི་ ཕག་མོ་མ་ཧེ་ལ་གནས་ཤིང་དྲག་མོས་འཁྱུད་པ་དང་། ཀེང་རུས་མ་དང༌།
གཙིགས་མ་དང༌། དུས་མཚན་མ་དང༌། ཁྲོས་གདོང་མ་དང༌། དུས་ལྕེ་མ་དང༌ །
ནག་མོ་དང་། དྲག་མོ་དང༌། ཤོང་འཇིགས་དུང་མ་དང༌། གཟུགས་ངན་མ་རྣམས་
ནི་དམར་མོ་སྟེ། དབྱུག་པ་དང༌། རལ་གྲི་དང༌། ལྕགས་སྒྲོགས་དང༌། ཕུབ་རྣམས་
འཛིན་ པའོ། །བདེན་ བྲལ་དུ། ཀཿཀྵར་ ཀྵརཱ། ར་ རཱི་ རཾརཱི། རཱུ་ རཾལཱ་རཱརྣམས་ དང་
ཤག་ཏི་ལས་བྱུང་བའི་གཞོན་ནུ་མ་རྨ་བྱ་ལ་གནས་ཤིང་ཚོགས་བདག་གིས་འཁྱུད་
པ་ དང༌། པད་ མ་མ་དང་། རིན་ཆེན་ཕྲེང་ བ་ མ་ དང༌། ཡན་ ལག་ མེད་ མ་ དང༌ །
གཞོན་ནུ་མ་དང༌། རི་དྭགས་བདག་འགྲོ་མ་དང༌། མིག་བཟང་མ་དང་། རུལ་མ་
དང༌། བཟང་མོ་རྣམས་ཀྱང་དམར་མོ་སྟེ། ཤག་ཏི་དང་། ལྕགས་ཀྱུ་དང༌། རིན་པོ་
ཆེ་དང༌། ཞགས་པ་འཛིན་པའོ། །བྱང་དུ། ཧཾཧུ་ཧྭ། ཝ་ ཝི་ཝིར། ཝུ་ཝལ་ཝཾ་རྣམས་
དང་རྩེ་གསུམ་ལས་བྱུང་བའི་དྲག་མོ་ཁྱུ་མཆོག་ལ་གནས་ཤིང་གཤིན་རྗེས་འཁྱུད་
པ་དང་། གོ་རཱི་མ་དང༌། འདེགས་མ་དང་། གཾ་གཱ་མ་དང་། རྟག་མ་དང་། མྱུར་མ་
དང༌། མཚོན་ བྱེད་ མ་ དང་། དམར་ སེར་ མ་ དང་། ནག་མོ་རྣམས་ནི་ སྐུ་མདོག་
དཀར་མོ་སྟེ། རྩེ་གསུམ་དང༌། སྒྲ་དང་བཅས་པའི་ཌ་མ་རུ་དང་། ཁ་ཊཾ་ག་དང་།
ལྟོས་འགྲོ་འཛིན་པའོ། །དབང་ལྡན་དུ། ཀྵཀླུ་ཀྵ། ཝཱ་ཝཱི་ཝིརཱ། ཝུ་ཝིལཱ་ཝཱརྣམས་
དང་ པད་མ་ལས་བྱུང་བའི་དཔལ་མོ་སེང་གེ་ལ་གནས་ཤིང་གདོང་དྲུག་གིས་
འཁྱུད་པ་དང༌། དཔལ་ལྡན་དཀར་མོ་དང༌། འཛིན་མ་དང་། ཟླ་བའི་རི་མོ་ཅན་
དང༌། རི་བོང་འཛིན་ཞལ་མ་དང༌། ངང་བའི་མདོག་ཅན་མ་དང་། པད་མའི་དབང་
མོ་དང༌། སྐར་མིག་མ་དང་། དྲི་མེད་རི་བོང་འཛིན་མ་རྣམས་ཀྱང་དཀར་མོ་སྟེ།
1 -



མེས་པོའི་ཤུལ་བཞག་ལས།
ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འ
པད་མ་དང༌། བགྲང་ཕྲེང་དང༌། ཆུ་སྐྱེས་དང་། རིན་པོ་ཆེ་འཛིན་པའོ། །ནུབ་ཏུ།
ཧཧཱུཾ་ཧཱུཾ། ལ་ལཱི་ལིར། ལུ་ལླི་ལཾ་རྣམས་དང་རྡོ་རྗེ་ལས་བྱུང་བའི་དབང་མོ་གླང་ཆེན་
ལ་གནས་ཤིང་བདེན་བྲལ་གྱིས་འཁྱུད་པ་དང་། རྡོ་རྗེ་འོད་མ་དང༌། བཀྲ་བའི་རི་
མོ་མ་དང་། རྡོ་རྗེའི་ལུས་མ་དང་། གསེར་ལྡན་མ་དང་། རིག་འཛིན་མ་དང༌། ཆུ་
ཤིང་མ་དང༌། ཟུག་རྔུ་སེལ་མ་དང་། ཤིན་ཏུ་སྒྲོལ་མ་རྣམས་ནི་སེར་མོ་སྟེ། རྡོ་རྗེ་
དང༌། མདའ་དང༌། སྒྲ་དང་ བཅས་ པའི་ རྡོ་ རྗེ་ དྲིས་བུ་དང་། གཞུ་རྣམས་ འཛིན་
པའོ། །རླུང་དུ། ཀཀིཾ་ཀྵ། ལཱ་ལཱི་ལིརཱ། ལྭ་ཝཱི་ལཱརྣམས་དང་བར་བུ་ལས་བྱུང་བའི་
ཚངས་མ་ངང་བ་ལ་གནས་ཤིང་ཁྱབ་འཇུག་གིས་འཁྱུད་པ་དང༌། མཆོད་སྦྱིན་
འདོན་མ་དང་། ངག་གི་དབང་ཕྱུག་མ་དང་། པད་མའི་སྤྱན་མ་དང་། ཆུ་སྐྱེས་ལྡན་
མ་དང༌། བློ་མ་དང་། གླུ་ལེན་མ་དང་། གློག་མ་དང་། དྲན་མ་རྣམས་ཀྱང་སེར་མོ་སྟེ།
པད་མ་དང་། ཚངས་པའི་དབྱུག་པ་དང་། སྤྱི་བླུགས་དང་། བར་བུ་འཛིན་པའོ། །
དེ་ལྟར་ན་གཙོ་མོ་བརྒྱད་ཀྱི་ས་བོན་ནི། ཤར་དང་ནུབ་ཏུ་ཧ་ཧཱ། བྱང་དང་
ལྷོར་ཧཾ་ མེ་དང་རླུང་དུ་ཀྵ་ཀྵ། དབང་ལྡན་དང་བདེན་བྲལ་དུ་ཀཾ་ཀཿ ཞེས་པ་
སྟེ་བསྡུས་པའི་དོན་ཏོ། །དེ་ལ་གཙོ་མོ་རྣམས་ས་གའི་སྟབས་ཀྱིས་བཅོམ་ལྡན་
འདས་ལ་མངོན་དུ་ཕྱོགས་པ་དང་འཁོར་རྣམས་ནི་རོལ་པའི་སྟབས་ཀྱིས་རང་རང་
གི་གཙོ་མོ་ལ་མངོན་དུ་ཕྱོགས་ཤིང་དེ་དང་རྗེས་སུ་མཐུན་པ་སྟེ་ཐམས་ཅད་ཞལ་
གཅིག་མ་སྤྱན་གསུམ་མ་ཕྱག་བཞི་མ་དག་གོ ། །
འོན་ཀྱང་ཚངས་མ་ལ་སོགས་པ་ནི་གདོང་བཞི་དང་གཞོན་ནུ་མ་ལ་སོགས་པ་
ནི་གདོང་དྲུག་ཏུ་རྟོགས་པར་བྱའོ། །འདིར་གཙོ་མོ་བརྒྱད་ལ་འཁྱུད་པ་པོ་རྣམས་ཀྱི་
མཚན་མ་ལ་སོགས་པ་ནི་འཆད་པར་འགྱུར་རོ། །དེ་ལྟར་ན་མགྲིན་པ་ནས་ལྟེ་བའི་
- 42 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
མཐར་ཐུག་པ་གསུང་གི་དཀྱིལ་འཁོར་སྤྲོ་བ་སྟེ། ཟླ་བ་བདུན་པ་ལ་སྲོག་སྐྱེ་བ་ཇི་
ལྟ་བ་དེ་བཞིན་དུ་གསུང་རྡོ་རྗེ་གནས་སྐབས་སོ། །
དེ་ནས་ཟླ་བ་བརྒྱད་པ་ལ། སྲེད་པ་སྐྱེ་བའི་དུས་སུ་ལས་ཀྱི་འཁོར་ལོ་དང༌།
བྱ་བའི་འཁོར་ལོའི་རྩ་རྣམས་སྤྲོ་བ་ཇི་ལྟ་བ་དེ་བཞིན་དུ་ཟླ་བ་བཅུ་གཉིས་ཀྱི་
བདག་པོ་ལ་སོགས་པ་ཚེས་ཀྱི་ལྷ་རྣམས་སྐུའི་པད་མ་རྣམས་ལ་སྤྲོ་བར་བྱ་སྟེ།
གནམ་སྟོང་དང་ཉ་ནི་ཐབས་དང་ཤེས་རབ་ཉིད་ཀྱིས་ལྟེ་བ་དང༌། ལྷག་མ་རྣམས་
ནི་འདབ་མ་རྣམས་ལ་ནང་གི་མདུན་ནས་བརྩམས་ཏེ་གཡས་བསྐོར་གྱི་རིམ་པས་
སོ། །དེ་ལ་ཤར་གྱི་གཡས་སུ། ཉ་ཉི་ཉིར་སྐུ་ཉིལ་ཧཾ། ཛྷ་ཛྷི་ཛྷར་ཛྷ་ཛྷལ་ཛྷ། ཛ་ཛི་
ཛིར་ཛུ་ ཛིལ་ཛཾ། ཚ་ཚི་ཚར་ཚུ་ ཚིལ་ཚོ། ཙ་ཙི་ཙིར་ཅུ་ཙིལ་ཙོ། ཞེས་པ་སྟེ། ཙི་དང་
ཛར་དག་ནི་ལྟེ་བ་ལའོ། །དེ་དག་དང་རལ་གྲི་ལས་བྱུང་བའི་སྲིན་པོ་ཡི་དྭགས་ལ་
གནས་ཤིང་ཛར་རྡོ་རྗེ་མས་འཁྱུད་པ་དང་། ཉ་རྡོ་རྗེ་མ་དང་། ཉི་རྡོ་རྗེ་མ་ལ་སོགས་
པ་ནག་པའི་ཟླ་བའི་ཚེས་རྣམས་ནི་སྐུ་མདོག་ནག་མོ་སྟེ། རལ་གྲི་དང༌། གྲི་གུག་
དང༌། ཕུབ་དང་། ཐོད་པ་འཛིན་པའོ། །འདིར་ཚེས་གཅིག་ལ་སོགས་པ་རྣམ་པར་
དག་པའི་ལྷ་མོ་རྣམས་ཀྱི་མིང་ནི་རང་རང་གིས་ས་བོན་ཉིད་རྡོ་རྗེའི་མཐའ་དང་
ལྡན་པ་སྟེ། ཉ་རྡོ་རྗེ་མ་ཞེས་པ་ལ་སོགས་པའོ། །མེའི་པད་མར། ཙཱ་ཙཱ་ཙརཱ་ ཙཱ་
ཙལཱ་ ཚྭ་ཚྭ་ཚརཱ་ཚུ་ཚིལཱ་ཛཿ ཛཱ་ ཛཱི་ཛིརཱ་ཛཱ་ཛིལཱ་ཛ༔ ཛྷ་ཛྷི་ཛྷརཱ་ཛྷ་ཛྷལཱ་ཛྷ ཉ་ཉི་
ཉོརཱ་ཧུ་ཉིལཱ་རཿ ཞེས་པ་སྟེ་ཉདང་ ཛརཱ་དག་ནི་ལྟེ་བ་ལའོ། །དེ་དག་དང་དཔག་
བསམ་གྱི་ཤིང་ལས་བྱུང་བའི་རླུང་ལྷ་རི་དྭགས་ལ་གནས་ཤིང་ཛིརཱ་རྡོ་རྗེ་མས་
འཁྱུད་པ་དང་། ཙཱ་རྡོ་ རྗེ་མ་དང་ཙཱ་རྡོ་རྗེ་མ་ལ་སོགས་པ་ས་གའི་ཟླ་བའི་ཚེས་
རྣམས་ཀྱང་ནག་མོ་སྟེ། དཔག་བསམ་གྱི་ཤིང་དང་། ཡོངས་འདུའི་མེ་ཏོག་དང༌།
- 43 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ནོར་བུ་ ཨིནྡྲ་ནཱི་ལ་དང༌། ཨུཏྤལ་སྔོན་པོ་ འཛིན་ པའོ། །འདི་ གཉིས་ནི་རླུང་ གི་
ཁམས་གཞན་ཏེ་དཔྱིད་ཀྱི་དུས་རྣམ་པར་དག་པའོ། །དེ་བཞིན་དུ། ལྷོའི་གཡས་
སུ། ཎ་ཎི་ཎཾར་ཆུ་ཚལ་ཎཾ་ཞེས་པ་ལ་སོགས་པ་སུམ་ཅུ་སྟེ་ཊ་དང་ཊེར་དག་ནི་ལྟེ་བ་
ལའོ། །དེ་དག་དང་ཤག་ཏི་ལས་བྱུང་བའི་མེ་ལྷ་ལུག་ལ་གནས་ཤིང་ཌོར་རྡོ་རྗེ་
མས་ འཁྱུད་པ་དང་། ཎ་རྡོ་ རྗེ་ མ་ལ་སོགས་པ་སྣོན་གྱི་ཟླ་བའི་ཚེས་རྣམས་ནི་
དམར་མོ་སྟེ། ཤག་ཏི་དང་། དབྱུག་པ་དང་། ཆུ་སྐྱེས་དང༌། སྤྱི་བླུགས་འཛིན་པའོ།།
བདེན་བྲལ་དུ། ཊཱ་ཊི་ཊརཱ་ཊུ་ཏིལཱ་ཊཞེས་པ་ལ་སོགས་པ་སུམ་ཅུ་སྟེ། ཎདང་ཌོརཱ་
དག་ནི་ལྟེ་བ་ལའོ། །དེ་དག་ དང་ཤག་ཏི་ལས་བྱུང་བའི་གདོང་དྲུག་རྨ་བྱ་ལ་
གནས་ཤིང་ཌོརཱ་རྡོ་རྗེ་མས་འཁྱུད་པ་དང་། ཊཱ་རྡོ་རྗེ་མ་ལ་སོགས་པ་ཆུ་སྟོད་ཀྱི་ཟླ་
བའི་ཚེས་རྣམས་ཀྱང་དམར་མོ་སྟེ། ཤག་ཏི་དང༌། མདུང་དང་། ནོར་བུ་དང་། མེ་
ལོང་འཛིན་པའོ། །འདི་གཉིས་ནི་མེའི་ཁམས་གཞན་ཏེ། སོ་ཀའི་དུས་རྣམ་པར་
དག་པའོ། །བྱང་གི་གཡས་སུ། མ་མི་མིར་མུ་མིཾ་མཾ་ཞེས་པ་ལ་སོགས་པ་སུམ་ཅུ་
སྟེ་པོ་དང་བོར་དག་ནི་ལྟེ་བ་ལའོ། །དེ་དག་དང་ཞགས་པ་ལས་བྱུང་བའི་རྒྱ་མཚོ་
ཆུ་སྲིན་ལ་གནས་ཤིང་བོར་རྡོ་རྗེ་མས་འཁྱུད་པ་དང་། མ་རྡོ་རྗེ་མ་ལ་སོགས་པ་གྲོ་
བཞིན་གྱི་ཟླ་བའི་ཚེས་རྣམས་ཀྱང་དཀར་མོ་སྟེ། ཞགས་པ་དང་། རིན་པོ་ཆེ་དང་།
སྦྲུལ་ཞགས་དང་། ཟླ་བ་ཆུ་ཤེལ་གྱི་ནོར་བུ་འཛིན་པའོ། །དབང་ལྡན་དུ། པཱ་པཱི་
པེརཱ་པཱ་པཱི་པཞེས་པ་ལ་སོགས་པ་སུམ་ཅུ་སྟེ་མདང་བོར་དག་ནི་ལྟེ་བ་ལའོ། །དེ་
དག་དང་དགྲ་སྟ་ལས་བྱུང་བའི་ཚོགས་བདག་བྱི་བ་ལ་གནས་ཤིང་བིརཱ་རྡོ་རྗེ་མས་
འཁྱུད་པ་དང་། པཱ་རྡོ་རྗེ་མ་ལ་སོགས་པ་ཁྲུམས་སྟོད་ཀྱི་ཟླ་བའི་ཚེས་རྣམས་ཀྱང་
དཀར་མོ་སྟེ། དགྲ་སྟ་དང་། རྡོ་རྗེ་དང་། ཞགས་པ་དང་། ནོར་བུ་འཛིན་པའོ། །འདི་
- 44 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།།
གཉིས་ནི་ ཆུའི་ ཁམས་ གཞན་ཏེ། དབྱར་གྱི་དུས་རྣམ་པར་དག་པའོ། །ནུབ་ཀྱི་
གཡས་སུ། ན་ནི་ནོར་ནུ་ནཱཾ་ནཾ་ཞེས་པ་ལ་སོགས་པ་སུམ་ཅུ་སྟེ་ཏཾ་དང་དེར་དག་ནི་
ལྟེ་བ་ལའོ། །དེ་དག་དང་རྡོ་རྗེ་ལས་བྱུང་བའི་དབང་པོ་གླང་ཆེན་ལ་གནས་ཤིང་
དོར་རྡོ་རྗེ་མས་འཁྱུད་པ་དང་། ན་རྡོ་རྗེ་མ་ལ་སོགས་པ་ཐ་སྐར་གྱི་ཟླ་བའི་ཚེས་
རྣམས་ནི་སེར་མོ་སྟེ། རྡོ་རྗེ་དང་མེའི་མདའ་དང་། རྡོ་རྗེ་དྲིལ་བུ་དང་གཞུ་རྣམས་
འཛིན་པའོ། །རླུང་དུ། ཏཱ་ཏཱི་ཏཾརཱ་ཏཱ་ཏིལཱ་ཏཿཞེས་པ་ལ་སོགས་པ་སུམ་ཅུ་སྟེ་ནདང་
དཾརཱ་དག་ནི་ལྟེ་བ་ལའོ། །དེ་དག་དང་ཁབ་ལས་བྱུང་བའི་མེས་པོ་ངང་བ་ལ་གནས་
ཤིང་དོརཱ་རྡོ་རྗེ་མས་འཁྱུད་པ་དང༌། ཏཱ་རྡོ་རྗེ་མ་ལ་སོགས་པ་སྨིན་དྲུག་གི་ཟླ་བའི་
ཚེས་ རྣམས་ ཀྱང་ སེར་ མོ་ སྟེ། ཁབ་ དང་། བགྲང་ཕྲེང་ དང༌། པད་ མ་ དང༌ ། སྤྱི་
བླུགས་འཛིན་པའོ། །འདི་གཉིས་ནི་སའི་ཁམས་གཞན་ཏེ། སྟོན་གྱི་དུས་རྣམ་པར་
དག་པའོ། །བྱང་གི་གཡོན་དུ། རྐ༐ར་ཀུ་#ལ་རྐཞེས་པ་ལ་སོགས་པ་སུམ་ཅུ་
སྟེ་སཾ་དང་ཥར་དག་ནི་ལྟེ་བ་ལའོ། །དེ་དག་དང་རྩེ་གསུམ་ལས་བྱུང་བའི་དྲག་པོ་
ཁྱུ་མཆོག་ལ་གནས་ཤིང་ཥར་རྡོ་རྗེ་མས་འཁྱུད་པ་དང་། རྐོརྡོ་རྗེ་མ་ལ་སོགས་པ་
མགོའི་ཟླ་བའི་ཚེས་རྣམས་ནི་སྔོན་མོ་སྟེ། རྩེ་གསུམ་དང༌། མདའ་དང་། སྦྲུལ་དང་
བཅས་ པའི་ ཁ་ཊཾ་ག་དང༌། གཞུ་ རྣམས་ འཛིན་ པའོ། །ནུབ་ ཀྱི་གཡོན་དུ། སཱ་ སཱི་
སཾརཱ་སཱུ་ཧཱུཾ་སཞེས་པ་ལ་སོགས་པ་སུམ་ཅུ་སྟེ་ཋདང་༸རཱ་དག་ནི་ལྟེ་བ་ལའོ། །དེ་
དག་དང་བེ་ཅོན་ལས་བྱུང་བའི་ནོར་བདག་གླང་པོ་ལ་གནས་ཤིང་ཊིར་རྡོ་རྗེ་མས་
འཁྱུད་པ་དང་། སཱ་རྡོ་རྗེ་མ་ལ་སོགས་པ་རྒྱལ་གྱི་ཟླ་བའི་ཚེས་རྣམས་ཀྱང་སྔོན་མོ་
སྟེ། ནོར་བུ་དང་། བེ་ཅོན་དང༌། ནེའུ་ལེ་དང༌། པད་མ་འཛིན་པའོ། །འདི་གཉིས་
ནི་ཡེ་ཤེས་ཀྱི་ཁམས་གཞན་ཏེ། དགུན་སྟོད་ཀྱི་དུས་རྣམ་པར་དག་པའོ། །ཤར་གྱི་
= ཡ5 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
གཡོན་དུ། ང་ང་ངོར་ངུ་ངོལ་ངོ་ཞེས་པ་ལ་སོགས་པ་སུམ་ཅུ་སྟེ་ཀཾ་དང་གོར་དག་ནི་
ལྟེ་བ་ལའོ། །དེ་དག་དང་འཁོར་ལོ་ལས་བྱུང་བའི་ཁྱབ་འཇུག་མཁའ་ལྡིང་ལ་
གནས་ཤིང་གིར་རྡོ་རྗེ་མས་འཁྱུད་པ་དང་། ང་རྡོ་རྗེ་མ་ལ་སོགས་པ་མཆུའི་ཟླ་བའི་
ཚེས་རྣམས་ནི་ལྗང་ཁུ་སྟེ། འཁོར་ལོ་དང༌། དབྱུག་ཐོ་དང་། པད་མ་དང༌། སྐྱེ་བ་
ལྔ་པའི་དུང་འཛིན་པའོ། །ལྷོའི་གཡོན་དུ། ཀཱ་ཀཱི་ཀཾརཱ་ཀཱ་ཀཱི་ཀཞེས་པ་ལ་སོགས་
པ་སུམ་ཅུ་སྟེ་ངདང་གཽརཱ་དག་ནི་ལྟེ་བ་ལའོ། །དེ་དག་དང་དབྱུག་པ་ལས་བྱུང་
བའི་གཤིན་རྗེ་མ་ཧེ་ལ་གནས་ཤིང་གཽརཱ་རྡོ་རྗེ་མས་འཁྱུད་པ་དང་། ཀཱ་རྡོ་རྗེ་མ་ལ་
སོགས་པ་དབོའི་ཟླ་བའི་ཚེས་རྣམས་ཀྱང་ལྗང་ཁུ་སྟེ། དབྱུག་པ་དང་། རལ་གྲི་དང་།
ལྕགས་སྒྲོག་དང། ཞགས་པ་འཛིན་པའོ། །འདི་གཉིས་ནི་ནམ་མཁའི་ཁམས་གཞན་
ཏེ། དགུན་སྨད་ཀྱི་དུས་རྣམ་པར་དག་པའོ། །དེ་ལ་གཙོ་བོ་རྣམས་རྡོ་རྗེའི་གདན་
གྱིས་བཅོམ་ལྡན་འདས་ལ་མངོན་དུ་ ཕྱོགས་ པ་དང༌། འཁོར་རྣམས་རོལ་པའི་
སྟབས་ཀྱིས་རང་རང་གི་གཙོ་བོ་ལ་མངོན་དུ་ཕྱོགས་ཤིང་། དེ་དང་རྗེས་སུ་མཐུན་
པ་སྟེ། ཐམས་ཅད་ཞལ་གཅིག་ཕྱག་བཞི་པ་དག་གོ །འོན་ཀྱང་ཚངས་པ་ལ་སོགས་
པ་དང་གཞོན་ནུ་ལ་སོགས་པ་ནི་གདོང་བཞི་དང་དྲུག་ཏུ་རྟོགས་པར་བྱའོ། །དེ་
ལྟར་ན། དཔྲལ་བ་ནས་གསང་བའི་མཐར་ཐུག་པར་མཐུན་པར་སྤྲོ་བར་བྱའོ། ། །
དེ་ནས་ལག་པ་དང་རྐང་པའི་མཐིལ་དང་གཙུག་ཏོར་དང་གསང་བ་ལ་སོགས་
པའི་རྩ་སྤྲོ་བ་ཇི་ལྟ་བ་དེ་བཞིན་དུ་ཡ་ར་ཝ་ལ་ཧཾ་ཧ་རྣམས་ལས་བྱུང་བའི་ཁྲོ་བོ་
རྣམས་སྤྲོ་བ་ནི། ཤར་སྒོར་དབྱུག་སྔོན་ཅན་རྡོ་རྗེ་ལྕགས་སྒྲོགས་མ་ལྟ་བུ་ལ་འོད་ཟེར་
ཅན་མ། འཁོར་ལོ་དང་། དབྱུག་པ་དང་། དུང་དང༌། རིན་པོ་ཆེ་འཛིན་པས་འཁྱུད་
པ་དང་། ལྷོ་སྒོར་འདོད་པའི་རྒྱལ་པོ་ཁྲོ་གཉེར་ཅན་མ་ལྟ་བུ་ལ་སྐུལ་བྱེད་མ། ཐོ་
- 46 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
བ་ དང་། མདུང་ དང་། པད་ མ་ དང༌། མེ་ལོང་ འཛིན་ པས་ འཁྱུད་ པ་ དང་། བྱང་
སྒོར་མི་གཡོ་བ་ཙུན་དཱ་ལྟ་བུ་ལ་ཁྲོ་གཉེར་ཅན་མ། མདའ་དང༌། ལྕགས་ཀྱུ་དང་།
གཞུ་དང་། ཞགས་པ་འཛིན་པས་འཁྱུད་པ་དང་། ནུབ་སྒོར་སྟོབས་པོ་ཆེ་འོད་ཟེར་
ཅན་མ་ལྟ་བུ་ལ་རྡོ་རྗེ་ལྕགས་སྒྲོགས་མ། རལ་གྲི་དང༌། རྡོ་རྗེ་དང་། ཕུབ་དང་།
ལྟོས་འགྲོ་འཛིན་པས་འཁྱུད་པ་དང་། སྟེང་དུ་གཙུག་ཏོར་འཁོར་ལོ་བསྒྱུར་བ་དྲག་
སྤྱན་མ་ལྟ་བུ་ལ་ཤིན་ཏུ་སྔོན་མོ། གྲི་གུག་དང་། རྡོ་རྗེ་དང་། ཐོད་པ་དང་། དྲིལ་བུ་
འཛིན་པས་འཁྱུད་པ་དང་། འོག་ཏུ་གནོད་མཛེས་རྒྱལ་པོ་ཤིན་ཏུ་སྔོན་མོ་ལྟ་བུ་ལ་
དྲག་སྤྱན་མ། དགྲ་སྟ་དང་། རྩེ་གསུམ་དང་། སྦྲུལ་ཞགས་དང༌། ཁ་ཊཾ་ག་འཛིན་
པས་འཁྱུད་པ་སྟེ། ཐམས་ཅད་སྦྲུལ་གྱིས་བརྒྱན་པ་ཞལ་གཅིག་པ་ཕྱག་བཞི་དང་
ལྡན་ཞིང་ཁྲོ་བོ་རྣམས་གཡས་བརྐྱང་དང་ཁྲོ་བོའི་ལྷ་མོ་རྣམས་གཡོན་བརྐྱང་གིས་
ཤིང་རྟ་ལ་གནས་པའོ། །འོན་ཀྱང་བསྲུང་བའི་འཁོར་ལོའི་གཙུག་ཏོར་དང་གནོད་
མཛེས་དག་ནི་མི་བསྐྱོད་པ་དང་རྡོ་རྗེ་སེམས་དཔའ་ལྟ་བུ་སྟེ། གཞན་རྣམས་ནི་
ཐུགས་ཀྱི་དཀྱིལ་འཁོར་གྱི་ཁྲོ་བོ་རྣམས་དང་མཚུངས་སོ། །
དེ་བཞིན་དུ། རྐང་པ་དང་ལག་པའི་སོར་མོའི་རྩ་རྣམས་སྤྲོ་བ་ཇི་ལྟ་བ་དེ་བཞིན་
དུ་དེ་རྣམས་ལ་བཞུགས་པའི་ལྷ་རྣམས་ཀྱང་སྤྲོ་བར་བྱ་སྟེ། སྒོའི་གཡོན་དང་གཡས་
ཀྱི་སྟེགས་བུ་ལ་རྟ་བབས་ཀྱི་ཀ་བའི་ནང་རོལ་ཏུ་ཀླུ་རྣམས་དང༌། དུར་ཁྲོད་གྱི་
འཁོར་ལོ་ལ་རབ་གཏུམ་མ་རྣམས་སོ། ། །
དེ་ལ་ཤར་དུ་རླུང་གི་དཀྱིལ་འཁོར་ཟླུམ་པོ་གཉིས་ལ། ཧཡ་ཧཡཱ་ལས་བྱུང་
བའི་སྟོབས་ཀྱི་རྒྱུ་དང་པད་མ་ནག་པོ་སྟེ། མཁའ་ལྡིང་གདོང་མ་དང་ལྕེ་སྤྱང་གདོང་
མས་འཁྱུད་པའོ། །ལྷོར་མེའི་དཀྱིལ་འཁོར་གྲུ་གསུམ་གཉིས་ལ། ཧར་ཧར་ལས་
-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བྱུང་བའི་ནོར་རྒྱས་དང་དུང་སྐྱོང་དམར་པོ་སྟེ། འུག་གདོང་མ་དང་སྟག་གདོང་
མས་འཁྱུད་པའོ། །བྱང་དུ་ཆུའི་དཀྱིལ་འཁོར་ཟླ་གམ་གཉིས་ལ། ཧཝ་ཧཝཱ་ལས་
བྱུང་བའི་མཐའ་ཡས་དང་རིགས་ལྡན་དཀར་པོ་སྟེ། བྱ་རྒོད་གདོང་མ་དང་ཕག་
གདོང་མས་འཁྱུད་པའོ། །ནུབ་ཏུ་སའི་དཀྱིལ་འཁོར་གྲུ་བཞི་གཉིས་ལ། བླ་ཧྥུ་ལས་
བྱུང་བའི་འཇོག་པོ་དང་པད་མ་ཆེན་པོ་སེར་པོ་སྟེ། ཁཱ་གདོང་མ་དང་ཁྱི་གདོང་མས་
འཁྱུད་པའོ། །སྟེང་དང་འོག་ཏུ་ཡང་ནམ་མཁའ་དང་ཡེ་ཤེས་ཀྱི་དཀྱིལ་འཁོར་ལ་
རྒྱལ་བ་དང་རྣམ་པར་རྒྱལ་བ་ལྗང་ཁུ་དང་སྔོན་པོ་སྟེ། རྡོ་རྗེ་མིག་མ་དང་སྔོན་མོས་
འཁྱུད་པའོ། །ཞེས་པ་རྐང་པའི་སོར་མོའི་རྩ་ལ་བཞུགས་པའི་ལྷ་རྣམས་སྤྲོ་བའོ། །
དེ་བཞིན་དུ། ཤར་ གྱི་དུར་ ཁྲོད་ རྩེ་ མོས་འབིགས་ པར་ བསེའི་ གདན་ལ།
ཀཁགགྷང་ལས་བྱུང་བའི་ཁྱི་གདོང་མ་ནག་མོ་སྟེ། པད་མ་ཆེན་པོས་འཁྱུད་པའོ།།
ཤར་ལྷོའི་དུར་ཁྲོད་ལྷག་མ་ཅན་དུ་བེ་རུཎ་ཊའི་གདན་ལ། ཉཛྷཛཚཙ་ལས་བྱུང་
བའི་ཁྭ་གདོང་མ་ནག་མོ་སྟེ། འཇོག་པོས་འཁྱུད་པའོ། །ལྷོའི་དུར་ཁྲོད་རོ་བསྲེགས་
པར་དོམ་གྱི་གདན་ལ། ཀཱཡརཝལ་ལས་བྱུང་བའི་ཕག་གདོང་མ་དམར་མོ་སྟེ།
རིགས་ལྡན་གྱིས་འཁྱུད་པའོ། །བདེན་བྲལ་གྱི་དུར་ཁྲོད་དྲག་པོའི་གཡུལ་དུ་ཁྲུང་
ཁྲུང་གི་གདན་ལ། ཎཌྷཌཁཊ་ལས་བྱུང་བའི་བྱ་རྒོད་གདོང་མ་དམར་མོ་སྟེ། མཐའ་
ཡས་ཀྱིས་འཁྱུད་པའོ། །བྱང་གི་དུར་ཁྲོད་རུལ་པར་འབྲིའི་གདན་ལ། ཧཡརཝལ་
ལས་བྱུང་བའི་སྟག་གདོང་མ་དཀར་མོ་སྟེ། དུང་སྐྱོང་གིས་འཁྱུད་པའོ། །དབང་
ལྡན་གྱི་དུར་ཁྲོད་བྱིས་པ་ཤི་བར་བྱ་མ་བྱིའི་གདན་ལ། མབྷབཕཔ་ལས་བྱུང་བའི་
འུག་གདོང་མ་དཀར་མོ་སྟེ། ནོར་རྒྱས་ཀྱིས་འཁྱུད་པའོ། །ནུབ་ཀྱི་དུར་ཁྲོད་རྣག་གི་
དྲིར་སེང་གེའི་གདན་ལ་རྐཤཥཀླས་ལས་བྱུང་བའི་ལྕེ་སྤྱང་གདོང་མ་སེར་མོ་སྟེ།
- 48 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
པད་མས་འཁྱུད་པའོ། །རླུང་གི་དུར་ཁྲོད་སྦྲུལ་གྱིས་བཟུང་བར་མིག་སྔོན་གྱི་གདན་
ལ། ནདྷདཐཏ་ལས་བྱུང་བའི་མཁའ་ལྡིང་གདོང་མ་སེར་མོ་སྟེ། སྟོབས་ཀྱི་རྒྱུས་འཁྱུད་
པའོ། །དེ་ལྟར་གདན་བརྒྱད་ནི་འཁོར་ལོ་རྣམས་ཀྱི་འོག་ཏུ་རིག་པར་བྱའོ། །སྟེང་
དང་འོག་ཏུ་ཡང་ཤིང་རྟ་ལྗང་ཁུ་དང་སྔོན་པོ་ལ་སྔོན་མོ་དང་རྡོ་རྗེ་མིག་མ་སྟེ་རང་
རང་གི་ཤིང་རྟའི་ཁ་དོག་དང་མཚུངས་ཤིང་། རྣམ་པར་རྒྱལ་བ་དང་རྒྱལ་བ་དག་
གིས་འཁྱུད་པའོ། །ཞེས་པ་ལག་པའི་སོར་མོའི་རྩ་ལ་བཞུགས་པའི་ལྷ་རྣམས་སྤྲོ་བའོ།།
དེ་ལ་ཀླུ་རྣམས་རྡོ་རྗེའི་གདན་གྱིས་གནས་ཤིང་རིན་པོ་ཆེས་བརྒྱན་པ། ཞལ་
གཅིག་པ་ཕྱག་བཞི་པ་སྟེ། བདུད་རྩིའི་བུམ་པ་དང་། རྡོ་རྗེ་དང༌། པད་མ་དང་། རིན་
པོ་ཆེ་འཛིན་པའོ། །གཏུམ་མོ་རྣམས་ཟླུམ་པོའི་སྟབས་ཀྱིས་གནས་ཤིང་གཅེར་བུ་
ཕྱག་རྒྱ་ལྔས་བརྒྱན་པ་མི་མགོའི་ཕྲེང་བ་མགུལ་དུ་འཕྱང་བ་ཞལ་གཅིག་མ་སྤྱན་
གསུམ་མ་ཕྱག་གཉིས་མ་སྟེ་གྲི་གུག་དང་ཐོད་པ་འཛིན་པའོ། །དེ་ལྟར་བསྟན་པ་
རྣམས་སུ་གཡས་བརྐྱང་གི་གནས་པ་ལ་གཡོན་བརྐྱང་གིས་འཁྱུད་པ་དང་། རྡོ་རྗེའི་
གདན་ལ་ རྡོ་ རྗེའི་གདན་གྱིས་འཁྱུད་པ་དང་། པད་མ་ལ་པད་མའི་གདན་གྱིས་
འཁྱུད་པ་དང་། ས་ག་ལ་ས་གས་འཁྱུད་པ་དང༌། ཟླུམ་པོ་ལ་ཟླུམ་པོས་འཁྱུད་པ་
སྟེ། ཐམས་ཅད་དུ་ངེས་པའོ། །གཞན་ཡང་། པགས་པའི་མཐར་སྤུ་རྣམས་སོ། །
ཞེས་པས་རླུང་གི་དཀྱིལ་འཁོར་འདི་ཉིད་ལ་ས་བོན་དང་མཚན་མ་སྣ་ཚོགས་པ་
ལས་བྱུང་བའི་འབྱུང་པོ་བྱེ་བ་ཕྲག་ཕྱེད་དང་བཞི་དང་གྲུབ་པ་རྣམས་སྤྲོ་བར་བྱའོ།།
དེ་བཞིན་དུ། གསུང་གི་སྟེགས་བུ་ལ་འདོད་མ་རྣམས་ཏེ། ཤར་སྒོའི་གཡས་སུ་སྒྲོལ་
མ་ལས་བྱུང་བ་དབྱེ་བར་འདོད་མ་དང༌། རེག་བྱ་རྡོ་རྗེ་མ་ལས་བྱུང་བ་གོས་འདོད་
མ་དང་། ཁྱབ་འཇུག་མ་ལས་བྱུང་བ་མཆིལ་མ་འདོར་བར་འདོད་མ་དང་། ལྕགས་
- 49 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སྒྲོག་མ་ལས་བྱུང་བ་རེག་བྱ་འདོད་མ་དང་། ཁཱ་གདོང་མ་ལས་བྱུང་བ་ལྷག་མ་ཟ་
བར་འདོད་མ་རྣམས་དང༌། གཡོན་དུ་ཤིན་ཏུ་སྔོན་མོ་ལས་བྱུང་བ་ཀུན་ཏུ་གདོང་
བར་འདོད་མ་དང༌། ཤིན་དུ་བརྩོན་འགྲུས་མ་ལས་བྱུང་བ་བསྐྱོད་པར་འདོད་མ་
དང་། ཙཱར་ཙི་ཀཱ་ལས་བྱུང་བ་ལུས་འཕྲུག་པར་འདོད་མ་དང་། ཁྱི་གདོང་མ་ལས་
བྱུང་བ་ཡན་ལག་བསྐྱོད་པར་འདོད་མ་རྣམས་སོ། །
ལྷོ་སྒོའི་གཡས་སུ་གོས་དཀར་མོ་ལས་བྱུང་བ་བསྐྱོད་པར་འདོད་མ་དང་། རོ་
རྡོ་རྗེ་མ་ལས་བྱུང་བ་ཟས་འདོད་མ་དང༌། གཞོན་ནུ་མ་ལས་བྱུང་བ་གར་འདོད་མ་
དང༌། ཁྲོ་གཉེར་མ་ལས་བྱུང་བ་དགུགས་པར་འདོད་མ་དང་། བྱ་རྒོད་གདོང་མ་
ལས་བྱུང་བ་གཡུལ་འདོད་མ་རྣམས་དང༌། གཡོན་དུ་དྲག་སྤྱན་མ་ལས་བྱུང་བ་
རྒྱུག་པར་འདོད་མ་དང་། རྨུགས་བྱེད་མ་ལས་བྱུང་བ་སྐེམས་པར་འདོད་མ་དང་།
ཕག་མོ་ལས་བྱུང་བ་ལུས་ཀྱི་དྲི་མ་འདོད་མ་དང་། ཕག་གདོང་མ་ལས་བྱུང་བ་བཤང་
གཅི་ཟག་པར་འདོད་མ་རྣམས་སོ། །
བྱང་སྒོའི་གཡས་སུ་མཱ་མ་ཀཱི་ལས་བྱུང་བ་རྒྱས་པར་འདོད་མ་དང་། གཟུགས་རྡོ་
རྗེ་མ་ལས་བྱུང་བ་རྒྱན་འདོད་མ་དང་། དཔལ་མོ་ལས་བྱུང་བ་རྒྱལ་སྲིད་འདོད་མ་
དང༌། ཙུན་དཱ་ལས་བྱུང་བ་འཆིང་བར་འདོད་མ་དང་། འུག་གདོང་མ་ལས་བྱུང་བ་
བྱིས་པ་བསྡིགས་པར་འདོད་མ་རྣམས་དང་། གཡོན་དུ་སྒྲ་རྡོ་རྗེ་མ་ལས་བྱུང་བ་
རོལ་མོའི་སྒྲ་འདོད་མ་དང་། ཁེངས་བྱེད་མ་ལས་བྱུང་བ་འཇམ་པར་སྨྲ་འདོད་མ་
དང་། དྲག་མོ་ལས་བྱུང་བ་མལ་སྟན་འདོད་མ་དང༌། སྟག་གདོང་མ་ལས་བྱུང་བ་
རྩོད་པ་མང་པོ་འདོད་མ་རྣམས་སོ། ། །
ནུབ་སྒོའི་གཡས་སུ་སྤྱན་མ་ལས་བྱུང་བ་རེངས་པར་འདོད་མ་དང་། དྲི་རྡོ་རྗེ་
50 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
མ་ལས་བྱུང་བ་དྲི་འདོད་མ་དང་། ཚངས་མ་ལས་བྱུང་བ་ཆུ་ལས་རྒྱལ་བར་འདོད་
མ་དང་། འོད་ཟེར་ཅན་མ་ལས་བྱུང་བ་ཕུར་བུས་འདེབས་པར་འདོད་མ་དང་། མཁའ་
ལྡིང་གདོང་མ་ལས་བྱུང་བ་སྦྲུལ་འཆིང་བར་འདོད་མ་རྣམས་དང་། གཡོན་དུ་ཆོས་
ཀྱི་དབྱིངས་མ་ལས་བྱུང་བ་འཁྲིག་པར་འདོད་མ་དང་། རེངས་བྱེད་མ་ལས་བྱུང་བ་
གཉེན་འདུན་འདོད་མ་དང༌། དབང་མོ་ལས་བྱུང་བ་མལ་སྟན་ལ་བསྙེས་པར་འདོད་
མ་དང་། ལྕེ་སྤྱང་གདོང་མ་ལས་བྱུང་བ་སེམས་ཅན་བསླུ་བར་འདོད་མ་རྣམས་ཏེ།
དབྱིབས་ལ་སོགས་པ་ནི་གང་ལས་བྱུང་བ་དེ་དང་རྗེས་སུ་མཐུན་པའོ། །
གཞན་ཡང་། ཉིན་ཞག་སོ་སོའི་དུས་སུ་གང་དང་གང་འདོད་པ་ཅི་ཡང་རུང་
བ་དེ་དང་དེ་ནི་ཇི་ལྟར་རིགས་པས་སུམ་ཅུ་རྩ་དྲུག་པོ་འདི་དག་ཉིད་ལ་འདུས་
ཤིང་། རྡོ་རྗེ་དབྱིངས་ཀྱི་དབང་ཕྱུག་མ་ལས་བྱུང་བ་གསོད་པར་འདོད་མ་དང་། སྣ་
ཚོགས་ཡུམ་ལས་བྱུང་བ་བསྐྱེད་པར་འདོད་མ་དག་ནི་ཐམས་ཅད་ལ་ཁྱབ་པར་
བྱེད་པ་སུམ་ཅུ་རྩ་བདུན་པ་ཉིད་ཡིན་པའི་ཕྱིར། ཕྱོགས་སོ་སོ་ཐ་དད་དུ་དགོད་
པར་བྱ་བ་མ་ཡིན་ནོ། །དེ་དག་དུ་འདི་དག་ཉིད་བཟློག་པའི་རང་བཞིན་ནི་ཕྱིར་
འདོད་མ་རྣམས་ཏེ་སྐུའི་སྟེགས་བུ་ལ་སྤྲོ་བར་བྱའོ། །འདི་རྣམས་ཀྱི་ས་བོན་ནི་
དབང་གི་ཆོ་གར་བསྟན་ཏོ། །
ཕྱི་རོལ་ཏུ་གཟའ་བཅུ་དང་གླུ་བ་ལ་སོགས་པ་འཇིག་རྟེན་པའི་ལྷ་དཀྱིལ་
འཁོར་ཆེན་པོ་ལ་མངོན་པར་དད་པ་རྣམས་ཀྱང་བསམ་པར་བྱ་སྟེ། འདིར་ཕྱི་ནང་
གཞན་གསུམ་གྱི་དོན་ཇི་ལྟར་ཡིན་པ་དང༌། དེ་རྣམས་ཇི་ལྟར་མཚུངས་པའི་ཚུལ་
ནི་བླ་མ་དམ་པ་རིགས་ལྡན་གྱི་མན་ངག་ཐུན་མོང་མ་ཡིན་པའི་བདུད་རྩི་དམ་པས་
ཐུགས་བལྟམས་པའི་ཞལ་གྱི་སྒྲོན་མ་དྲི་མ་མེད་པ་ལས་རྟོགས་པར་བྱ་བ་ཁོ་ནའོ།།
- 51 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དེ་ལྟར་ཡེ་ཤེས་ལྔའི་བདག་ཉིད་བཅོམ་ལྡན་འདས་དཔལ་དུས་ཀྱི་འཁོར་ལོ་རྡོ་རྗེ་
སེམས་དཔའི་དབུ་རྒྱན་ཅན་ཤིན་ཏུ་རྣམ་པར་དག་པའི་ཆོས་ཀྱི་དབྱིངས་ཀྱི་ཡེ་
ཤེས་འཁོར་དང་བཅས་པར་བལྟས་ལ། ཨོ་སུ་བི་ཤུདྡྷ་དྷརྨ་དྷ་དུ་སྭ་བྷཱ་བ་ཨཱད་མ་
ཀོཉཧཾ། ཞེས་བརྗོད་པར་བྱའོ། །དེ་ནས་སེམས་ཅན་རྣམས་ལ་སྙིང་ རྗེའི་དབང་
སྦྱིན་པར་བྱ་བའི་ཕྱིར། ཐུགས་ཀ་ནས་འཕྲོས་པའི་འོད་ཟེར་དཔག་ཏུ་མེད་པ་དག་
གིས་ འགྲོ་བ་དྲུག་ན་གནས་པའི་ སེམས་ ཅན་ཐམས་ཅད་བཀུག་ནས་དཀྱིལ་
འཁོར་དུ་གཞུག་པར་བྱའོ། ། །
དེ་ནས་ཕྱོགས་བཅུའི་དེ་བཞིན་གཤེགས་པ་ཡུམ་དང་བཅས་པ་ཐམས་ཅད་
བཀུག་ནས། རང་གི་སྙིང་ཁར་རབ་ཏུ་བཅུག་སྟེ་བྱང་ཆུབ་ཀྱི་སེམས་སུ་ཞུ་བར་
གྱུར་པ་རྣམས་གསང་བའི་རྡོ་རྗེ་ལས་སྤྲོས་ནས། དེས་སེམས་ཅན་ཐམས་ཅད་ལ་
དབང་བསྐུར་བར་བྱའོ། །དེ་ལྟར་བྱང་ཆུབ་སེམས་ཀྱི་འོད་ཟེར་རྣམས་ཀྱིས་རེག་པའི་
སེམས་ཅན་དེ་དག་མཆོག་གི་དགའ་བ་དང་བདེ་བས་གང་བའི་ལྷའི་སྐུ་ཐབས་
དང་ཤེས་རབ་ཀྱི་བདག་ཉིད་ཞལ་དང་སྐུ་མདོག་ལ་སོགས་པ་སྣ་ཚོགས་པ་དང་
ལྡན་པར་གྱུར་ཅིང་། སླར་ཡང་དེ་དག་རེ་རེ་ཞིང་ཡང་སྐད་ཅིག་གིས་ལྷ་སུམ་ཅུ་རྩ་
གཉིས་ཀྱི་དཀྱིལ་འཁོར་གྱི་འཁོར་ལོའི་རང་བཞིན་དུ་གྱུར་པ་ལྟ་བར་བྱ་སྟེ། ཀཱ་ཀཱི་
ཀྵར་ཀླུ་གླུ། ཞེས་པ་ཕུང་པོ་ལྔ་རྣམ་པར་དག་པ་སངས་རྒྱས་ལྔ་དང༌། ཀཱ་ཀཱི་ཀིཾརཱ་
ཀྟ་ཧཱུཾ། ཞེས་པ་ཁམས་ལྔ་རྣམ་པར་དག་པ་ཡུམ་ལྔ་དང་། ཀླུ་ཀེ་ཀར་ཀོ་ཀྵལ་ཀྵ།
ཞེས་པ་དབང་པོ་དྲུག་རྣམ་པར་དག་པ་སེམས་དཔའ་དྲུག་དང༌། ཀྵ་ཀེ་ཀཱརཱ་ཀྐོ་
ཀལཱ་ཀྵ ཞེས་པ་ཡུལ་དྲུག་རྣམ་པར་དག་པ་སེམས་མ་དྲུག་དང་། ཀཱཧ་ཀྵཡ་ཀར་
ཀླཝ་ཀླུ། ཞེས་པ་ལས་ཀྱི་དབང་པོ་ལྔ་རྣམ་པར་དག་པ་ཁྲོ་བོ་ལྔ་དང༌། ཀཱཧཱ་ཡཱ་
- 52 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
ཀཱརཱ་ཀྵ་ཝཱ་ཀཱལཱ། ཞེས་པ་ལས་ཀྱི་དབང་པོའི་ཡུལ་ལྔ་རྣམ་པར་དག་པ་ཁྲོ་མོ་ལྔ་སྟེ།
དེ་ལྟར་ན་མཚན་སུམ་ཅུ་རྩ་གཉིས་ཀྱི་རང་བཞིན་གྱི་དཀྱིལ་འཁོར་རོ། །དེ་ལྟར་
དཀྱིལ་འཁོར་གྱི་འཁོར་ལོའི་རྣམ་པར་གྱུར་ནས། སླར་ཡང་དེ་དག་རང་རང་གི་
ཞིང་དུ་གཤེགས་སུ་གསོལ་བར་བྱ་སྟེ། མདོར་བསྡུས་པའོ། །ཡང་ན་ལྷ་མོའི་པད་
མར་སོ་སོའི་ས་བོན་ལས་བྱུང་བའི་ལྷའི་སྐུ་རྫོགས་པར་བྱས་ནས་སོ་སོར་སྤྲོ་བར་
བྱ་སྟེ་འདི་ནི་རྒྱས་པའོ། །དེ་ལྟར་ན། མངལ་དུ་ཟླ་བ་དགུས་བྱིས་པའི་ལུས་རྫོགས་
པ། ཇི་ལྟ་བ་དེ་བཞིན་དུ་དཀྱིལ་འཁོར་དུ་མངོན་པར་བྱང་ཆུབ་པ་ལྔས་ལྷའི་སྐུ་རྫོགས་
པ་བསྙེན་པའི་ཡན་ལག་སྟེ་དཀྱིལ་འཁོར་རྒྱལ་མཆོག་གོ ། །
དེ་ནས་ཟླ་བ་བཅུ་པ་སྲིད་པའི་ཡན་ལག་ལ་བཙའ་བའི་དུས་སུ་བྱིས་པའི་
ངག་རྫོགས་པ་ཇི་ལྟ་བ་དེ་བཞིན་དུ་ལྷའི་གསུང་རྫོགས་པ་ཉེ་བའི་བསྒྲུབ་པ་དང་
ལས་རྒྱལ་མཆོག་སྟེ། དང་པོར་ལྟེ་བ་དང་གཙུག་ཏོར་གྱི་ཨ་བ་དྷཱ་ཏཱིའི་ལམ་དུ་ཧོ
ཡིག་དག་དང་། དཔྲལ་བ་དང་། མགྲིན་པ་དང༌། སྙིང་ཁ་རྣམས་སུ་སྐུ་དང་གསུང་
དང་ཐུགས་ཀྱི་རྡོ་རྗེ་ཨོཾ་ཨཱཿཧཱུྃ་རྣམས་ལས་བྱུང་བའི་ཟླ་བ་དང་ཉི་མ་དང་སྒྲ་གཅན་
གྱི་དཀྱིལ་འཁོར་རྣམས་དགོད་པར་བྱའོ། དེ་ནས་ཧོ༔ཡིག་དུས་ཀྱི་མེའི་འོད་ཟེར་
གྱིས་སྟེང་དང་འོག་ནས་སྐུ་གསུང་ཐུགས་ཀྱི་རྡོ་རྗེ་རྣམས་བཞུ་སྟེ། གཏུམ་མོ་ཤེས་
རབ་ཀྱི་ཆགས་པས་ཡབ་ཡུམ་གཉིས་ཀ་ཟླ་བ་ཞུ་བ་ལྟར་གྱུར་པ་ལ། ལྷ་མོ་རྣམས་
ཀྱིས་གླུ་དག་མཛད་དེ། བཅོམ་ལྡན་ཁྱོད་ནི་སེམས་ཅན་ཀུན་ལ་ཕན་པ་མཛད་པ་
པོ། བདག་ཅག་སྲུངས་ཤིག་ལྷ་མིའི་བླ་མ་རྡོ་རྗེ་ལྡན་པ་འདོད་པ་དོན་གཉེར་རྣམས་
ལ་འདོད་པ་མཛོད། ཅེས་པའམ། ཡང་ན་རྒྱས་པར་ཏེ། བཏང་སྙོམས་དང་། སྙིང་
རྗེ་དང༌། དགའ་བ་དང༌། བྱམས་པའི་ རང་བཞིན་སྤྱན་མ་དང༌། མཱ་མ་ཀཱི་དང༌།
- 53 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
གོས་དཀར་མོ་དང༌། སྒྲོལ་མ་རྣམས་ཀྱིས། ཡེ་ཤེས་དང་། ཐུགས་དང༌། གསུང་
དང༌། སྐུའི་རྡོ་རྗེ་རྣམས་གྲངས་བཞིན་དུ་བསྐུལ་བར་བྱ་སྟེ། སྤྱན་མ་བདག་ནི་འགྲོ་
བའི་ཡུམ། །རྣལ་འབྱོར་པ་ཡི་རྒྱུ་མཐུན་གནས། །བདག་ནི་དཀྱིལ་འཁོར་རང་བཞིན་
གྱིས། །དུས་འཁོར་བཞེངས་ལ་བདག་འདོད་མཛོད། །མཱ་མ་ཀཱི་བདག་སྲིང་མོ་སྟེ།།
རྣལ་འབྱོར་པ་ཡི་རྣམ་སྨིན་གནས། །བདག་ནི་དཀྱིལ་འཁོར་རང་བཞིན་གྱིས། །
དུས་འཁོར་བཞེངས་ལ་བདག་འདོད་མཛོད། །གོས་དཀར་མོ་བདག་བུ་མོ་སྟེ། །
རྣལ་འབྱོར་པ་ཡི་སྐྱེས་བུའི་གནས། །བདག་ནི་དཀྱིལ་འཁོར་རང་བཞིན་གྱིས། །
དུས་འཁོར་བཞེངས་ལ་བདག་འདོད་མཛོད། །སྒྲོལ་མ་བདག་ནི་ཚ་མོ་སྟེ། །རྣལ་
འབྱོར་པ་ཡི་དྲི་བྲལ་གནས། །བདག་ནི་དཀྱིལ་འཁོར་ རང་བཞིན་གྱིས། །དུས་
འཁོར་བཞེངས་ལ་བདག་འདོད་མཛོད། །ཅེས་པ་དང་། ཐུན་མོང་དུ། སྟོང་པའི་
དཀྱིལ་འཁོར་ཉམས་མྱོང་ནས། །འགྲོ་བ་བསྒྲལ་པའི་བསམ་པ་ཡིས། །སྐུ་གསུང་
ཐུགས་ཀྱི་དཀྱིལ་འཁོར་ནི། །འགྲོ་བའི་མགོན་པོས་སྤྲོ་བར་མཛོད། །ཅེས་པའི་གླུ་
རྣམས་ཏེ། བྱིས་པ་རྣམས་ལ་དཀྱིལ་འཁོར་ལྔ་འབབ་པའི་དོན་དང་ཕྱི་རོལ་གྱི་ཡུལ་
རྣམས་ལ་ལོངས་སྤྱོད་པའི་དོན་དུ་བསྐུལ་བ་ལྟར། བཅོམ་ལྡན་འདས་ཀྱང་སྟོང་པ་
ཉིད་ལ་རབ་ཏུ་ཞུགས་པ་ལས་འགྲོ་བའི་དོན་མཛད་པའི་སླད་དུ་བསྐུལ་བའོ། །དེ་
ནས་བཅོམ་ལྡན་འདས་ཀྱིས་གླུ་དེ་གསན་ནས་རབ་ཏུ་སད་དེ། འགྲོ་བ་མཐའ་
དག་སྒྱུ་མ་ལྟ་བུར་གཟིགས་ནས་གཞན་གྱི་དོན་དུ་སླར་ཡང་བསྐྱེད་པར་མཛད་དེ།
ཧཱུཾ་ལས་རྡོ་རྗེ་རྩེ་ལྔ་པ་དང་དེ་ལས་བྱུང་བའི་དུས་ཀྱི་འཁོར་ལོ་དྲི་མ་མེད་པའི་འོད་
ཟེར་འཕྲོ་བ། རྡོ་རྗེའི་རྒྱན་གྱིས་རྣམ་པར་བརྒྱན་ཅིང་མི་བསྐྱོད་པའི་ཅོད་པན་ཅན།
རྡོ་རྗེ་དབྱིངས་ཀྱི་དབང་ཕྱུག་མའི་ངོ་བོ་སྣ་ཚོགས་ཡུམ་གྱིས་འཁྱུད་པའི་སྐུར་སྔ་མ་
54-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
ལྟར་བཞེངས་པར་བྱའོ། །དེ་ནས་ཡབ་ཡུམ་སྙོམས་པར་ཞུགས་པའི་དགའ་བའི་
སྒྲས་ནམ་མཁར་གནས་པའི་སངས་རྒྱས་སྲས་དང་བཙུན་མོར་བཅས་པ་ཐམས་
ཅད་དཀྱིལ་འཁོར་པ་རྣམས་དམ་ཚིག་གི་དཀྱིལ་འཁོར་གྱི་དོན་དུ་རང་གི་ལུས་ལ་
རབ་ཏུ་བཅུག་ནས་ཞུ་བར་གྱུར་པ་རྣམས་ཡུམ་གྱི་པད་མར་སོ་སོའི་ས་བོན་ལས་
ཚན་མ་དང་མཚན་མ་ལས་ལྷའི་སྐུ་ཇི་སྐད་བསྟན་པའི་ཁ་དོག་དང་དབྱིབས་དང་
མཚན་མ་ལ་སོགས་པ་དང་ལྡན་པར་བྱས་ལ་སླར་ཡང་པད་མ་ལས་བྱུང་ནས་རང་
རང་གི་གནས་སུ་སྔ་མ་ལྟར་སྤྲོ་བར་བྱའོ། །འོན་ཀྱང་མི་བསྐྱོད་པ་སྤྲོ་བའི་གནས་
སུ་འདིར་ཨཾ་ལས་བྱུང་བའི་རྡོ་རྗེ་སེམས་དཔའ་སྤྲོ་བར་བྱ་སྟེ་འདི་ནི་ཁྱད་པར་རོ།།
དེ་ལྟར་སྤྲོས་པ་རྣམས་ཀྱིས་དག་པ་ཡང་ཤེས་པར་བྱ་སྟེ། ལྷ་མོ་སངས་རྒྱས་
རིག་མ་ཤིང་དང་བཅས་ཤིང་བུམ་པ་དང་བཅས་རྒྱལ་བ་ཡི་ནི་དག་པའི་སྐུ། །ཁྲོ་
བོའི་དབང་པོ་བྱང་ཆུབ་སེམས་དཔའ་ངེས་པར་རོ་ཡི་རྡོ་རྗེ་མ་ནི་ཆོས་ཀྱི་སྐུ་དེ་ཉིད།།
རྣལ་འབྱོར་མ་རྣམས་ལོངས་སྤྱོད་སྐུ་སྟེ་རབ་མཆོག་ཤིང་རྟ་ལ་གནས་ལྷ་ནི་ཉི་མར་
རབ་གྲགས་པ། །ཀླུ་ནི་བརྒྱད་པོ་རྣམས་དང་རབ་གཏུམ་མ་རྣམས་འཁོར་དང་བཅས་
པ་སངས་རྒྱས་ཀྱི་ནི་སྤྲུལ་པའི་སྐུ། །དེ་བཞིན་སླར་ཡང་རྒྱལ་བའི་སྐུ་ནི་དབྱེ་བ་
གཉིས་སུ་འགྱུར་ཏེ་ཕྱི་རོལ་དག་དང་ནང་ན་ཡང་། །མངལ་ནས་སྐྱེས་པ་ཇི་ལྟ་བ་
ཉིད་དེ་བཞིན་ཁོ་ན་དཀྱིལ་འཁོར་ལ་ནི་ངེས་པར་རབ་ཏུ་འགྱུར། །སྟོན་པ་ལྷ་མོ་
སོགས་དང་བུམ་པ་ལྷན་སྐྱེས་རྒྱལ་བའི་སྐུ་སྟེ་དཀྱིལ་འཁོར་སྙིང་པོའི་དབུས་སུའོ།།
སངས་རྒྱས་ལ་སོགས་ཆོས་ཀྱི་སྐུ་སྟེ་ངེས་པར་རོ་ཡི་རྡོ་རྗེ་མ་སོགས་ལོངས་སྤྱོད་
རྫོགས་པའི་སྐུ། །ཁྲོ་བོ་སྤྲུལ་པའི་སྐུ་རུ་འགྱུར་ཏེ་རིགས་ཀྱི་དབང་གིས་དཀྱིལ་
འཁོར་གྱི་ནི་སྙིང་པོར་ཡང་དག་གནས། །ཕྱི་རོལ་ཏུ་ནི་ཙ་མུཎ་ཌ་ལ་སོགས་པ་ལྷ་
- 55 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
མོ་བརྒྱད་པོ་འཁོར་དང་བཅས་པ་དག་པའི་སྐུ། །ལྷ་ལ་སོགས་པ་ཆོས་ཀྱི་སྐུ་སྟེ་མཐའ་
དག་གདེངས་ཅན་རིགས་ཀྱང་འདིར་ནི་ལོངས་སྤྱོད་རྫོགས་པའི་སྐུ། །གཏུམ་མོ་
རྣམས་ནི་སྤྲུལ་པའི་སྐུར་འགྱུར་མི་ཡི་བདག་པོ་སེམས་ཅན་ཀུན་གྱི་དོན་གྱི་སླད་
དུའོ། །སྐུ་ཡི་རྡོ་རྗེ་ལྷན་ཅིག་སྐྱེས་པའི་སྐུ་ནི་ཟུང་དུ་འགྱུར་ཏེ་གཟུགས་ནི་རྫོགས་
པའི་སླད་དུའོ། །གསུང་གི་རྡོ་རྗེ་དང་ནི་ཆོས་ཀྱི་སྐུ་ཡང་ཟུང་དུ་འགྱུར་ཏེ་ཆོས་ཉིད་
བསྟན་པའི་དོན་དུའོ། །ཐུགས་དང་ལོངས་སྤྱོད་རྫོགས་པའི་སྐུ་ཡང་ཟུང་དུ་འགྱུར་
ཏེ་སེམས་ཅན་ཀུན་གྱི་དོན་ནི་བྱེད་པ་པོ། །ཡེ་ཤེས་དང་ནི་སྤྲུལ་པའི་སྐུ་དག་ཟུང་
དུ་འགྱུར་ཏེ་སྲོག་ཆགས་རྣམས་ལ་ཐར་པ་སྟེར་པ་ཉིད། །ཤེས་རབ་ཐབས་ཀྱི་ལུས་
དང་བསམ་པ་མཉམ་དང་མི་མཉམ་རིགས་ནི་ཉི་ཟླ་ཨཱ་སོགས་ཀཱ་སོགས་དང༌། །
རྣམ་གསུམ་སྲིད་པ་ལ་གནས་ཡེ་ཤེས་རྣམ་ཤེས་དབྱེ་བ་དག་གིས་རྣལ་འབྱོར་པ་
ཡིས་རིག་པར་བྱ། །བུམ་པ་རྣམས་དང་དུ་བ་ལ་སོགས་བརྒྱད་པོ་རྣམས་ཀྱི་སྙིང་
གར་ཆོས་ཀྱི་འཁོར་ ལོར་རབ་ཏུ་འགྱུར། །རིག་མ་རྣམས་དང་སངས་རྒྱས་ཉིད་
ཀྱིས་མགོ་བོར་རྩིབས་བཅུ་དྲུག་པ་ལྷན་ཅིག་སྐྱེས་པར་རབ་ཏུ་གྲགས། །བྱང་ཆུབ་
སེམས་དཔའ་ལ་སོགས་ཉིས་འགྱུར་མི་བདག་རྣམས་ཀྱིས་མགྲིན་པར་ལོངས་
སྤྱོད་ རྫོགས་ པའི་ འཁོར་ ལོར་ འགྱུར། །འཇིགས་ མ་ལ་སོགས་ནོར་ནི་གདེངས་
ཅན་དག་གིས་བསྒྱུར་བ་རྣམས་ཀྱིས་ལྟེ་བར་སྤྲུལ་པའི་འཁོར་ལོར་འགྱུར། །ལྷ་
རྣམས་ཀྱིས་ནི་ལས་ཀྱི་འཁོར་ལོ་ལག་པ་རྐང་པའི་ཚིགས་ལ་དགུ་བཅུ་དུས་ཀྱིས་
བསྣུན་པ་སྟེ། །ཀླུ་དང་གཏུམ་མོ་མི་ཡི་བདག་པོ་རྣམས་ཀྱིས་སོར་མོའི་ཚིགས་ཀྱི་
མཚམས་ལ་བྱ་བ་ཞེས་བྱར་འགྱུར། །ལོ་དང་ཟླ་བ་ལ་སོགས་དབྱེ་བའི་དུས་ཀྱི་
དག་པས་དཔལ་ལྡན་རྡོ་རྗེ་ཅན་འགྱུར་མི་ཡི་བདག །ཉིན་ཞག་སོ་སོའི་རྣམ་པར་
- 56 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
དག་པའི་དབང་གིས་སྣ་ཚོགས་ཡུམ་ནི་སེམས་ཀྱི་རྣམ་པ་ཉིན་མཚན་མིན། །རླུང་
གི་དག་པས་དུ་བ་ལ་སོགས་རང་གི་སྙིང་གའི་པད་མར་རྩ་ཡི་འཁོར་ལོ་ལ་གནས་
རྣམས། །ཉོན་མོངས་རྣམས་ཀྱིས་དྲག་པོ་ཆུང་མར་བཅས་པ་ཁྱབ་བདག་ཞབས་ཀྱི་
འོག་ཏུ་བདུད་ཀྱི་ཚོགས་ཀྱིས་འདུད། །དེ་བཞིན་དུང་དང་གཎྜི་ནོར་བུ་ལྗོན་པ་
ཞེས་པ་དག་ཀྱང་སྐུ་ཡི་རྡོ་རྗེ་ལ་སོགས་ཀྱིས། །བུམ་པ་བརྒྱད་ནི་བདུད་རྩིའི་ཡན་
ལག་གིས་ཏེ་རྒྱལ་དང་རྣམ་རྒྱལ་བུམ་པ་བྱང་ཆུབ་སེམས་སོགས་ཀྱིས། །འདུ་བྱེད་
དོན་ཡོད་གྲུབ་པ་ཚོར་བ་དྲི་མེད་ནོར་བུའི་ཕྱག་དང་འདུ་ཤེས་སྣང་བ་མཐའ་ཡས་
ཏེ། །གཟུགས་ནི་འཁོར་ལོ་ཅན་ནོ་རི་བོང་ཅན་དང་སྟོབས་ཁྲག་བཤང་བ་གཅི་བ་རྣམ་
པར་དག་པའོ། །ལྷ་མོ་དྲུག་ནི་ཁམས་རྣམས་ཀྱིས་ཏེ་ཡུལ་དང་ཡུལ་ཅན་རྣམས་
ཀྱིས་བྱང་ཆུབ་སེམས་དཔའ་ཕྱག་རྒྱར་བཅས། །ཁྲོ་བོ་ལྔ་ནི་སྟོབས་རྣམས་ཀྱིས་ཏེ་
ངེས་པར་སླར་ཡང་གཞན་པ་ལྔ་ནི་དབང་པོ་གཞན་རྣམས་ཀྱིས། །ཙ་མུཎ་ཌཱ་སོགས་
ཐུན་བརྒྱད་ཀྱིས་ཏེ་པད་མའི་འདབ་མར་གནས་རྣམས་ཉི་མའི་དུས་སྦྱོར་ཆུ་ཚོད་
ཀྱིས། །ལྷ་མིན་ལ་སོགས་ ཉི་མ་ཟླ་བས་པད་མའི་འདབ་མར་གནས་རྣམས་ཆུ་
ཚོད་དབུགས་ཀྱི་གྲངས་ ཀྱིས་སོ། །གསང་བར་མི་བདག་གཉིས་འགྱུར་ཆུ་ཚོད་
རྣམས་ཀྱིས་ཀླུ་རྣམས་དང་ནི་གཏུམ་མོ་རྣམས་ཀྱང་རྣམ་པར་དག །དེ་བཞིན་འདོད་
མ་ལ་སོགས་དེ་དག་རང་བཞིན་ཡོན་ཏན་དབང་གིས་ལུས་ཀྱི་བྱ་བ་རྣམ་པར་དག །
སྐྲ་རྣམས་ཀྱིས་ནི་གྲུབ་པ་མཐའ་དག་བ་སྤུ་རྣམས་ཀྱིས་དུར་ཁྲོད་ས་གཞི་ལ་གནས་
འབྱུང་པོའི་ཚོགས། །དེ་ཉིད་རྣམས་ཀྱི་གཙོ་བོའི་མཚོན་ཆ་རང་བཞིན་ཡོན་ཏན་
དབང་གིས་ཁམས་ཀྱིས་ཕྱི་ཡི་ཕྱག་རྒྱའོ། །རྡོ་རྗེས་ནང་གི་ཕྱག་རྒྱ་རྡོ་རྗེ་འཛིན་པའི་
ཐུགས་ཀར་ཟླ་བའི་སྟེང་དུ་ཡང་དག་གནས་པའོ། །དཔལ་ལྡན་རྡོ་རྗེ་ཅན་དང་སྣ་
- 57 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཚོགས་ཡུམ་ནི་རྣམ་གསུམ་སྲིད་གནས་འགྱུར་མེད་ཡེ་ཤེས་དབྱེ་བ་ལས། །དཔལ་
ལྡན་དག་པ་ལས་ནི་ཆོས་སྐུར་འགྱུར་ཏེ་ཆོས་ལ་ངེས་པར་ལོངས་སྤྱོད་རྫོགས་སྐུ་བཟང་
པོའོ། །ལོངས་སྤྱོད་ལས་ནི་སྤྲུལ་པའི་སྐུ་རུ་འགྱུར་ཏེ་རྒྱལ་བའི་བདག་པོ་སེམས་ཅན་
ཀུན་དོན་བྱེད་པའོ། །བཞི་པའི་གནས་སྐབས་ཤིན་ཏུ་གཉིད་ལོག་ངེས་པར་སླར་
ཡང་གཞན་དང་ལུས་ཀྱི་དབྱེ་བས་སད་པ་སྟེ། །དེ་ལྟར་ལུས་ཀྱི་རབ་ཏུ་དབྱེ་བས་
སྲོག་ཆགས་རྣམས་ཀྱི་ལུས་ལ་ཡིད་ནི་རྣམ་པ་བཞི་རུ་གནས། །སྤྲུལ་པར་ཡིད་ནི་
ལོངས་སྤྱོད་བྱེད་པ་པོ་རུ་རབ་ཏུ་འགྱུར་ཏེ་ལུས་དང་ངག་གི་དབང་པོས་སོ། །ལོངས་
སྤྱོད་རྫོགས་ལ་མ་མཐོང་སེམས་པར་འགྱུར་ཏེ་ཡོན་ཏན་དབང་གིས་ཆོས་ཀྱི་སྐུ་ལ་
གཉིད་ཀྱང་ངོ༌། །དག་པ་ལ་ནི་བདེ་བར་རབ་འགྱུར་འདི་ནི་ཉིན་མཚན་དུས་སུ་ཐིག་
ལེ་གྲོལ་བ་གསུམ་གྱི་མཐར། །དེ་ཕྱིར་དེ་ནི་ཉིན་མཚན་དུས་སུ་རྣལ་འབྱོར་པ་ཡིས་
བསྒོམ་པར་བྱ་སྟེ་འགྱུར་མེད་དོན་དུའོ། །གཡོན་དུ་སྲོག་ནི་རབ་ཏུ་རྒྱུ་བར་འགྱུར་
བ་དེ་བཞིན་དུ་ནི་གཡས་པ་བསྐུམ་པ་གང་ཡིན་པ། །དེ་ནི་གཡོན་བརྐྱང་སྟབས་ཏེ་
མཉམ་པའི་སྟབས་དང་གཞན་པ་གཡས་བརྐྱང་མེ་དང་ཉི་མའི་རྒྱུ་བ་ལས། །ས་ག་
དང་ནི་ཟླུམ་པོ་ཉིད་དང་མཆོག་གི་རོལ་པའི་སྟབས་དང་པད་མ་དང་ནི་རྡོ་རྗེའི་
གདན། །མཉམ་དང་མི་མཉམ་བགྲོད་པ་དག་ལ་ནམ་མཁའ་ལ་སོགས་རབ་ཏུ་རྒྱུ་
བའི་སྲོག་རླུང་རྣམ་པ་ལྔ། །དཔལ་ལྡན་རྡོ་རྗེ་ཅན་ནི་ཐུགས་ཀྱི་རྡོ་རྗེར་འགྱུར་ཏེ་མི་
བདག་དཀྱིལ་འཁོར་སྐུ་ཡི་རྡོ་རྗེའོ། །ཟླ་བ་ཉི་མའི་སྟེང་དུ་ཨཱ་ལི་ཀཱ་ལིའི་རིགས་
སྐྱེས་ལྷ་རྣམས་འཁོར་ལོ་གསུང་གི་རྡོ་རྗེའོ། །ཞེས་པ་ལ་སོགས་པའི་རྣམ་པར་དག་
པ་རྗེས་སུ་དྲན་པར་བྱའོ། །
དེ་ལྟར་ན་བྱིས་པ་མངལ་ནས་འབྱུང་བའི་དུས་སུ་སྲོག་ལ་སོགས་པ་རླུང་
- 58 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌། །
བཅུ་སྐྱེ་བ་ལ་སོགས་པ་ཇི་ལྟ་བ་དེ་བཞིན་དུ་དམ་ཚིག་གི་དཀྱིལ་འཁོར་རྫོགས་
པའོ། །དེ་ནས་དབང་པོ་རབ་ཏུ་སད་པ་ཇི་ལྟ་བ་དེ་བཞིན་དུ་ཡེ་ཤེས་པ་དགུག་པ་
ལ་སོགས་པ་ནི་ཧཱུཾ་ལས་རྡོ་རྗེ་དང་། དེ་ལས་བྱུང་བའི་རྡོ་རྗེ་ཤུགས་ཞལ་བཞི་པ་
འཇིགས་པའི་སྐུ་ཅན་རབ་ཏུ་བཞད་ཅིང་། མཆེ་བ་ཕྱེད་གཙིགས་པ། སྒྲ་དྲག་པོ་
སྒྲོགས་པ། སྤྱན་བཅུ་གཉིས་པ། ཕྱག་ཉི་ཤུ་རྩ་དྲུག་པ། ཤེས་རབ་དང་ཐབས་ལས་
བྱུང་བ་གཙོ་བོ་བཞིན་དུ་མཚོན་ཆ་རྣམས་དང་བཅས་པ། གླང་པོ་ཆེའི་པགས་པའི་
གོས་ཅན། ཕྱག་རྒྱ་ལྔས་བརྒྱན་ཅིང་མི་བསྐྱོད་པའི་དབུ་རྒྱན་ཅན། ཐོད་པ་ལྔ་དང་
མགོ་བོའི་ཕྲེང་བ་འཛིན་པ། སྦྲུལ་གྱིས་བརྒྱན་པ་རྐང་པ་བརྒྱད་པའི་ཤིང་རྟ་ལ་
གནས་པ་སྤྲོས་ནས་ཡེ་ཤེས་འཁོར་ལོའི་སླད་དུ་བསྐུལ་བར་བྱའོ། །དེས་ཀྱང་ཡེ་
ཤེས་འཁོར་ལོའི་དབང་ཕྱུག་གི་ལྟེ་བར་རྡོ་རྗེ་ལྕགས་ཀྱུས་བཏབ་ཅིང་ཕྱག་ཉི་ཤུ་རྩ་
བཞི་པོ་རྣམས་རྡོ་རྗེ་ཞགས་པས་བཅིངས་ནས། མཚོན་ཆ་རྣམས་ཀྱིས་བསྡིགས་
པར་བྱེད་ཅིང་ཡེ་ཤེས་ཀྱི་འཁོར་ལོ་མཐའ་དག་བསྒྲུབ་བྱར་བྱས་ནས། ཛཙཡིག་
དང་རྡོ་རྗེ་ལྕགས་ཀྱུ་དག་གིས་ནམ་མཁར་བཀུག་སྟེ་སླར་ཡང་རང་ཉིད་ལ་ཞུགས་
པར་བསམ་མོ། །དེ་ནས་ཡེ་ཤེས་ཀྱི་འཁོར་ལོ་མཆོད་པ་བཅུ་གཉིས་ལ་སོགས་
པས་ཡང་དག་པར་མཆོད་ནས། དམ་ཚིག་གི་འཁོར་ལོ་ལ་གཞུག་པ་ནི་སྨུགས་བྱེད་
ཀྱིས་ཏེ། ཧཱུྃ་ཡིག་དང་རྡོ་རྗེ་དག་གིས་སོ། །དེ་ནས་རེངས་བྱེད་ཀྱིས་བཅིང་བར་བྱ་
སྟེ། ཝཾ་ཡིག་དང་རྡོ་རྗེ་ཞགས་པ་དག་གིས་སོ། །དེ་ནས་ཁེངས་བྱེད་ཀྱིས་མཉེས་
པར་བྱ་སྟེ། ཧོ༔ཡིག་དང་རྡོ་རྗེ་དྲིལ་བུ་དག་གིས་སོ། །དེ་ནས་ཤིན་ཏུ་སྟོབས་ཀྱིས་
རོ་མཉམ་པར་བྱ་སྟེ། ཧི་ཡིག་དང་རྡོ་རྗེ་དབྱུག་པ་དག་གིས་སོ། །དེ་ལྟར་བྱིས་པའི་
ལུས་གྲུབ་པ་ཇི་ལྟ་བ་དེ་བཞིན་དུ་ལྷའི་གཟུགས་རྫོགས་པའོ། །
59



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
དེ་ནས་བྱིས་པ་སྐྱེས་པའི་ལུས་དང་ངག་དང་སེམས་རྣམས་སད་པ་དང་རྨི་
ལམ་དང་ཤིན་ཏུ་གཉིད་ལོག་པའི་རང་བཞིན་གྱིས་བྱིན་གྱིས་རློབ་པ་ཇི་ལྟ་བ་དེ་
བཞིན་དུ་ལྷ་རྣམས་ཀྱིས་དཔྲལ་བ་དང༌། མགྲིན་པ་དང༌། སྙིང་གར་དང༌། ལྟེ་བ་
དང༌། གསང་བ་དང༌། གཙུག་ཏོར་རྣམས་སུ། ཨོཾ་ཨཱཿཧཱུྃ་ཧོསྭཱཧཱ། ཞེས་པ་རྣམས་
བཀོད་ནས་བྱིན་གྱིས་བརླབ་པར་བྱའོ། །
དེ་ཡང་བྱིས་པ་སྐྱེས་པ་མ་ཡིས་འཁྲུ་བར་བྱེད་པ་ཇི་ལྟ་བ་དེ་བཞིན་དུ། ལྷ་
རྣམས་ཀྱང་རྣལ་འབྱོར་མ་རྣམས་ཀྱིས་བཀྲུ་བར་བྱ་སྟེ། དཔྲལ་བར་ཨ་ལས་ཟླ་
བའི་དཀྱིལ་འཁོར་ལ་ༀ་ལས་བྱུང་བའི་འཁོར་ལོ་དཀར་པོ་རྩིབས་བརྒྱད་པ་སྟེ།
དེ་ལས་བྱུང་བའི་སྐུ་རྡོ་རྗེ་དཀར་པོ་ཞལ་གསུམ་ཕྱག་དྲུག་པ་གཡས་ཞལ་ནག་ཅིང་
གཡོན་ཞལ་དམར་བ། ཕྱག་རྣམས་ཀྱིས་འཁོར་ལོ་དང་། རྡོ་རྗེ་དང་། པད་མ་དང་།
རལ་གྲི་དང་། དྲིལ་བུ་དང༌། དྲིལ་བུ་འཛིན་ཅིང་ཡུམ་དང་བཅས་པ་རྫོགས་པར་
བྱ་སྟེ་ནམ་མཁར་སྤྲོ་བར་བྱའོ། །དེས་ཀྱང་ནམ་མཁའི་ཁམས་ཐམས་ཅད་ཡོངས་
སུ་བཀང་སྟེ། སྐུ་རྡོ་རྗེས་འདུལ་བའི་སེམས་ཅན་རྣམས་ལ་ཆོས་བསྟན་ནས། སླར་
ལོག་སྟེ་མདུན་གྱི་ནམ་མཁར་བཞུགས་པ་ལ། སྐུའི་རྡོ་རྗེ་འཛིན་པ་བདག་ལ་དབང་
བསྐུར་དུ་གསོལ། ཞེས་གསོལ་བ་བཏབ་པས་སྐུའི་རིགས་ཀྱི་ལྷ་མོ་རྣམས་ཀྱིས་
བདུད་རྩིའི་བུམ་པས་བདག་ཉིད་ལ་མངོན་པར་དབང་བསྐུར་བར་བསམ་པར་
བྱའོ། །དེ་ལྟར་དབང་བསྐུར་བར་གྱུར་པ་ལ་བྱིན་གྱིས་བརླབ་པར་བྱ་སྟེ་དཔྲལ་བའི་
ཟླ་བ་ལ་སྐུ་རྡོ་རྗེ་བཀོད་ནས། དཔལ་ལྡན་སྐུ་ཡི་རྡོ་རྗེ་འཛིན། །མི་ཕྱེད་རྡོ་རྗེ་གསུམ་
བསྒོམས་པས། །སྐུ་ཡི་རྡོ་རྗེ་ཅན་གྱི་ནི། །བྱིན་བརླབས་གནས་སུ་དེང་བདག་མཛོད།།
ཕྱོགས་བཅུར་བཞུགས་པའི་སངས་རྒྱས་རྣམས། །མི་ཕྱེད་རྡོ་ རྗེ་གསུམ་བསྒོམས་
- 60 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
པས། །སྐུ་ཡི་ རྡོ་ རྗེ་ ཅན་ གྱི་ནི། །བྱིན་རླབས་ གནས་ སུ་དེང་ བདག་ མཛོད། །ཅེས་
གསོལ་བ་བཏབ་པས་སྐུ་རྡོ་རྗེས་བྱིན་གྱིས་བརླབས་པར་བལྟའོ། །
དེ་བཞིན་དུ། མགྲིན་པར་ ར་ལས་ཉི་མའི་དཀྱིལ་འཁོར་ཨཱ༔ལས་བྱུང་བའི་
པད་མ་དམར་པོ་འདབ་མ་བརྒྱད་པ་སྟེ། དེ་ལས་བྱུང་བའི་གསུང་རྡོ་རྗེ་དམར་པོ།
གཡས་ཞལ་དཀར་ཞིང་གཡོན་ཞལ་ནག་པ། ཕྱག་རྣམས་ཀྱིས་པད་མ་དང༌། རྡོ་
རྗེ་དང༌། འཁོར་ལོ་དང་། ནོར་བུ་དང༌། དྲིལ་བུ་དང་། རལ་གྲི་འཛིན་ཅིང་། ཡུམ་
དང་བཅས་པ་སྤྲོས་པས་གསུང་རྡོ་རྗེས་འདུལ་བའི་སེམས་ཅན་རྣམས་ལ་ཆོས་
བསྟན་ནས། སླར་ཡང་མདུན་གྱི་ནམ་མཁར་བཞུགས་པ་ལ། གསུང་རྡོ་རྗེ་འཛིན་
པ་ བདག་ ལ་ དབང་ བསྐུར་ དུ་ གསོལ། ཅེས་ གསོལ་བ་བཏབ་པས། གསུང་ གི་
རིགས་ཀྱི་ལྷ་མོ་རྣམས་ཀྱིས་བདུད་རྩིའི་བུམ་པས་བདག་ཉིད་ལ་དབང་བསྐུར་
བར་བསྒོམ་ པར་ བྱའོ། །དེ་ནས་གསུང་རྡོ་རྗེ་མགྲིན་པའི་ཉི་མ་ལ་བཀོད་ནས།
དཔལ་ལྡན་གསུང་གི་རྡོ་རྗེ་འཛིན། །མི་ཕྱེད་རྡོ་རྗེ་གསུམ་བསྒོམས་པས། །གསུང་
གི་རྡོ་རྗེ་ཅན་གྱི་ནི། །བྱིན་བརླབས་གནས་སུ་དེང་བདག་མཛོད། །ཕྱོགས་བཅུར་
བཞུགས་པའི་སངས་རྒྱས་རྣམས། །མི་ཕྱེད་རྡོ་རྗེ་གསུམ་བསྒོམས་པས། །གསུང་
གི་རྡོ་རྗེ་ཅན་གྱི་ནི། །བྱིན་བརླབས་གནས་སུ་དེང་བདག་མཛོད། །ཅེས་གསོལ་བ་
བཏབ་པས་གསུང་རྡོ་རྗེས་བྱིན་གྱིས་བརླབས་པར་བལྟའོ། །
དེ་ནས་སྙིང་གར་ཨོཾ་ལས་སྒྲ་གཅན་གྱི་དཀྱིལ་འཁོར་ལ་ཧཱུྃ་ལས་བྱུང་བའི་རྡོ་
རྗེ་ནག་པོ་རྩེ་ལྔ་པ་སྟེ། དེ་ལས་བྱུང་བའི་ཐུགས་རྡོ་རྗེ་ནག་པོ་གཡས་ཞལ་དམར་
ཞིང་གཡོན་ཞལ་དཀར་པོ། ཕྱག་རྣམས་ཀྱིས་རྡོ་རྗེ་དང་། པད་མ་དང༌། འཁོར་ལོ་
དང༌། དྲིལ་བུ་དང༌། ནོར་བུ་དང༌། རལ་གྲི་འཛིན་ཅིང་ཡུམ་དང་བཅས་པ་སྤྲོས་
61-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པས་ཐུགས་རྡོ་རྗེས་འདུལ་བའི་སེམས་ཅན་རྣམས་ལ་ཆོས་བསྟན་ནས་སླར་མདུན་
ན་བཞུགས་པ་ལ་ཐུགས་རྡོ་རྗེ་འཛིན་པ་བདག་ལ་དབང་བསྐུར་ཏུ་གསོལ་ཞེས་
གསོལ་བ་བཏབ་པས་ཐུགས་ཀྱི་རིགས་ཀྱི་ལྷ་མོ་རྣམས་ཀྱིས་དབང་བསྐུར་བར་
བསམ་པར་བྱའོ། །དེ་ནས་ཐུགས་རྡོ་རྗེ་སྙིང་གའི་སྒྲ་གཅན་ལ་བཀོད་ནས། དཔལ་
ལྡན་ཐུགས་ཀྱི་རྡོ་རྗེ་ཅན། །མི་ཕྱེད་རྡོ་རྗེ་གསུམ་བསྒོམས་པས། །ཐུགས་ཀྱི་རྡོ་རྗེ་
ཅན་གྱི་ནི། །བྱིན་བརླབས་གནས་སུ་དེང་བདག་མཛོད། །ཕྱོགས་བཅུར་བཞུགས་
པའི་སངས་རྒྱས་རྣམས། །མི་ཕྱེད་རྡོ་རྗེ་གསུམ་བསྒོམས་པས། ཐུགས་ཀྱི་རྡོ་རྗེ་
ཅན་གྱི་ནི། །བྱིན་བརླབས་གནས་སུ་དེང་བདག་མཛོད། །ཅེས་གསོལ་བ་བཏབ་
པས་ཐུགས་རྡོ་རྗེས་བྱིན་གྱིས་བརླབས་པར་བལྟས་ལ་ཐམས་ཅད་གཅིག་པ་ཉིད་
ཀྱིས། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་སྭ་བྷཱ་བ་ཨཱད་མ་ཀོཉཧཾ། ཞེས་ང་རྒྱལ་བཟུང་
བར་བྱའོ། །
དེ་བཞིན་དུ། ཤེས་རབ་ཀྱི་ལྟེ་བར་ ཧོ་ལས་སྐུ་རྡོ་རྗེ་དང་། གསང་བར་སྭཱ་
ལས་གསུང་རྡོ་རྗེ་དང་། གཙུག་ཏོར་དུ་ཧཱ་ལས་ཐུགས་རྡོ་རྗེ་རྣམས་ཀྱིས་བྱིན་གྱིས་
བརླབས་པ་ལ་སོགས་པ་ཡང་རིག་པར་བྱ་སྟེ། དེ་ལྟར་ན་གཞན་ཁུ་བའི་ཆོས་ལས་
ཐབས་རིགས་གསུམ་དང་། ཁུ་བ་རྡུལ་ གྱི་ཆོས་ལས་ཤེས་རབ་རིགས་དྲུག་ཏུ་
རྟོགས་པར་བྱའོ། །ཡང་ན་འདིར་དབང་བདུན་རྣམས་ཀྱིས་ཀྱང་མངོན་པར་དབང་
བསྐུར་བར་བྱ་སྟེ། ཆུས་འཁྲུ་བ་དང༌། གཙུག་ཕུད་འཇོག་པ་དང༌། རྣ་བ་འབུགས་
པ་ལ་སོགས་པ་ཇི་ལྟ་བ་བཞིན་དུའོ། །འདིར་སྐབས་ཇི་ལྟ་བར་ལྷ་རྣམས་ལ་རིགས་
ཀྱིས་བདག་པོའི་རྒྱས་གདབ་ པ་ རིག་པར་བྱའོ། །དེ་ལ་མི་བསྐྱོད་པ་དང་རྡོ་རྗེ་
སེམས་དཔའ་དག་གཞན་རྣམ་ཤེས་དང་ཡེ་ཤེས་ཕན་ཚུན་ཡང་དག་པར་སྦྱོར་བའི་



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
ཕྱིར་གཉིས་ཀའི་སྤྱི་བོར་ཐུགས་རྡོ་རྗེ་ཆོས་གོས་དང་གཙུག་ཏོར་འཛིན་པ་རྡོ་རྗེ་
དཀྱིལ་ཀྲུང་གིས་གནས་ཤིང༌། ས་ལ་རེག་པའི་ཕྱག་རྒྱས་དེ་བཞིན་གཤེགས་པ་
ལ་དབུགས་འབྱིན་པས་རྒྱས་གདབ་བོ། །དེ་བཞིན་དུ། གཟུགས་སེམས་ཀྱིས་སྣང་
བར་བྱེད་པའི་ཕྱིར་རྣམ་པར་སྣང་མཛད་ལ་མི་བསྐྱོད་པ་དང་། ངག་གི་སོ་སོར་
སྣང་བ་ལུས་ཀྱིས་བརྗོད་པའི་ཕྱིར་སྣང་བ་མཐའ་ཡས་ལ་རྣམ་པར་སྣང་མཛད་
དང༌། རྡུལ་གྱི་ཆོས་ཅན་ཉིད་ ཀྱི་ཕྱིར་རིན་ཆེན་འབྱུང་ལྡན་ལ་འོད་དཔག་མེད་
དང༌། ཤ་ནི་ཁྲག་ལས་བྱུང་བ་ཉིད་ཀྱི་ཕྱིར་དོན་ཡོད་གྲུབ་པ་ལ་རིན་ཆེན་དབང་
པོས་རྒྱས་གདབ་པར་བྱ་སྟེ། དག་པའི་ཕུང་པོ་གཙུག་ཏོར་དང་ཆོས་གོས་འཛིན་
པས་སོ། །འདི་དག་གིས་རྒྱས་གདབ་པའི་དེ་བཞིན་གཤེགས་པ་དྲུག་ནི་རལ་པའི་
ཅོད་པན་ཅན་ཏེ། ལྷ་དང་ལྷ་མོ་ལྷ་མ་རྣམས་ཀྱི་ཅོད་པན་ནི་རིན་པོ་ཆེ་སྣ་ཚོགས་
པའི་ རང་བཞིན་རང་རང་གི་རིགས་ཀྱི་རྒྱས་གདབ་བོ། །དེ་ལ་གཞན་རྣམ་པར་
ཤེས་པའི་རིགས་ལས་བྱུང་བ་ལྗང་ཁུ་རྣམས་ལ་མི་བསྐྱོད་པ་དང་། གཞན་འདུ་
བྱེད་ཀྱི་རིགས་ལས་བྱུང་བ་ནག་པོ་རྣམས་ལ་དོན་ཡོད་གྲུབ་པ་དང་། གཞན་ཚོར་
བའི་རིགས་ལས་བྱུང་བ་དམར་པོ་རྣམས་ལ་རིན་ཆེན་དབང་པོ་དང་། གཞན་འདུ་
ཤེས་ཀྱི་རིགས་ལས་བྱུང་བ་དཀར་པོ་རྣམས་ལ་སྣང་བ་མཐའ་ཡས་དང་། གཞན་
གཟུགས་ ཀྱི་ རིགས་ལས་བྱུང་བ་སེར་པོ་རྣམས་ལ་རྣམ་པར་སྣང་མཛད་དང༌།
གཞན་ཡེ་ཤེས་ཀྱི་རིགས་ལས་བྱུང་བ་སྔོན་པོ་རྣམས་ལ་རྡོ་རྗེ་སེམས་དཔའི་རྒྱས་
གདབ་པར་བྱའོ། ། །
གཞན་ཡང་སྐུའི་རྒྱས་གདབ་པ་ནི། ཐམས་ཅད་ཀྱི་གཙུག་ཏོར་དུ་ནམ་མཁའི་
དཀྱིལ་འཁོར་ལ་ཨ་ཡིག་མི་བསྐྱོད་པ་དང་། སྙིང་གར་སྒྲ་གཅན་གྱི་དཀྱིལ་འཁོར་
- 63 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ལ་ཨི་ཡིག་དོན་ཡོད་གྲུབ་པ་དང༌། མགྲིན་པར་ཉི་མའི་དཀྱིལ་འཁོར་ལ་རི་ཡིག་
རིན་ཆེན་འབྱུང་ལྡན་དང༌། དཔྲལ་བར་ཟླ་བའི་དཀྱིལ་འཁོར་ལ་ཨུ་ཡིག་སྣང་བ་
མཐའ་ཡས་དང༌། ལྟེ་བར་དུས་མེའི་དཀྱིལ་འཁོར་ལཾ་ཡིག་རྣམ་པར་སྣང་མཛད་
དང་། གསང་བར་ཡེ་ཤེས་ཀྱི་དཀྱིལ་འཁོར་ལ་ཨོཾ་ཡིག་རྡོ་རྗེ་སེམས་དཔའ་སྟེ་སྐུའི་
རྒྱས་གདབ་པའོ། །
གཞན་སྲོག་གི་རྒྱས་གདབ་པ་ནི། ལྟེ་བར་སའི་དཀྱིལ་འཁོར་ལ་ལི་ཡིག་
དང༌། སྙིང་གར་ཆུའི་དཀྱིལ་འཁོར་ལ་ཨུ་ཡིག་དང་། མགྲིན་པར་མེའི་དཀྱིལ་འཁོར་
ལ་རི་ཡིག་དང༌། དཔྲལ་བར་རླུང་གི་དཀྱིལ་འཁོར་ལ་ཨི་ཡིག་དང་། གཙུག་ཏོར་
དུ་ནམ་མཁའི་དཀྱིལ་འཁོར་ལ་ཨ་ཡིག་སྟེ། གསུང་གིས་རྒྱས་གདབ་པའོ། །
ཐུགས་ཀྱི་ཐིག་ལེའི་རྒྱས་གདབ་པ་ནི། དཔྲལ་བར་ཟླ་བའི་དཀྱིལ་འཁོར་ལ་
ཨོ་ཡིག་དང་། མགྲིན་པར་ཉི་མའི་དཀྱིལ་འཁོར་ལ་ ཨཱཡིག་དང་། སྙིང་གར་སྒྲ་
གཅན་ གྱི་དཀྱིལ་ འཁོར་ ལ་ ཧཱུྃ་ ཡིག་དང་། ལྟེ་བར་དུས་མེའི་དཀྱིལ་འཁོར་ལ་
ཧོ༔ཡིག་སྟེ་ཐུགས་ཀྱི་རྒྱས་གདབ་པའོ། །
ཡེ་ཤེས་ཀྱི་རྒྱས་གདབ་པ་ནི། རྡོ་རྗེ་ནོར་བུར་གཞོམ་དུ་མེད་པའི་ཨ་ཞེས་པ་སྟེ་
ཡ་ཡིག་ནི་གདོད་མ་ནས་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ། །ཞེས་པའི་
དོན་ ཏེ། རིགས་དྲུག་ དང༌། རིགས་ ལྔ་ དང་། རིགས་ བཞི་ དང་། རིགས་ གསུམ་
དང༌། རིགས་གཅིག་གི་རྒྱས་གདབ་པའོ། །དེ་ལྟར་ན་བྱིས་པ་ལ་རྣམ་པ་ཉི་ཤུས་
ངག་རྫོགས་པ་ལྟར་ལྷ་ཡང་རྣམ་པ་ཉི་ཤུས་བྱང་ཆུབ་ཉེ་བའི་བསྒྲུབ་པ་སྟེ་ལས་
རྒྱལ་མཆོག་གོ ། །
དེ་ནས་བསྒྲུབ་པའི་ཡན་ལག་ཐིག་ལེའི་རྣལ་འབྱོར་དང༌། བསྒྲུབ་པ་ཆེན་
- 64 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་། །
པོའི་ ཡན་ ལག་ ཕྲ་མོའི་རྣལ་འབྱོར་ཏེ། དེ་ཡང་བྱང་ཆུབ་ཀྱི་སེམས་ཀྱི་ཐིག་ལེ་
རྫོགས་པ་ནི་ཐིག་ལེའི་རྣལ་འབྱོར་ཡིན་ལ། ཐིག་ལེ་འཕོ་བ་ལ་བརྟེན་པའི་བདེ་བ་
ལ་དམིགས་པ་ནི་ཕྲ་མོའི་རྣལ་འབྱོར་རོ། །དེས་ན་འདིར་མི་རྣམས་ལ་ལོ་བཅུ་དྲུག་
མཚམས་སུ་བག་མ་ལེན་པ་དང་ལག་པ་ནས་འཛིན་པ་ལ་སོགས་པ་བྱེད་པ་ལྟར་
རྣལ་འབྱོར་པ་དམན་པ་དང་འབྲིང་དང་མཆོག་གི་དབྱེ་བས་ཇི་ལྟར་རིགས་པར་
ཕྱག་རྒྱ་གསུམ་ལ་སྙོམས་པར་ཞུགས་པ་ལས། ལྟེ་བའི་ཧོ༔ཡིག་གློག་དང་མཚུངས་
པའི་གཏུམ་མོ་ཡེ་ཤེས་ཀྱི་མེ་རབ་ཏུ་འབར་བར་གྱུར་ཏེ། དེས་དེ་བཞིན་གཤེགས་
པ་ལྔའི་ རང་བཞིན་གཡོན་གྱི་དཀྱིལ་འཁོར་ཕུང་པོ་ལྔའི་རླུང་དང་། སྤྱན་མ་ལ་
སོགས་པའི་རང་བཞིན་གཡས་ཀྱི་དཀྱིལ་འཁོར་ཁམས་ལྔའི་རླུང་རྣམས་བསྲེགས་
ཤིང་མིག་ ལ་སོགས་ པའི་ དབང་ པོ་རྣམས་ ཀྱང་ གཟུགས་ ལ་ སོགས་པའི་ཡུལ་
རྣམས་ལ་འཇུག་པ་བསྲེགས་ནས། སྤྱི་བོར་ཧཾ་ཡིག་ཞུ་བ་ལས་གློ་བུར་དུ་ཐིག་
ལེའི་རྒྱུན་བབས་པས་མགྲིན་པར་སླེབ་པ་དགའ་བ་དང་། སྙིང་གར་མཆོག་དགའ་
དང༌། ལྟེ་བར་ཁྱད་ པར་དགའ་དང་། གསང་བར་ལྷན་ཅིག་སྐྱེས་པའི་དགའ་བ་
མངོན་དུ་བྱས་ནས། སླར་ཡང་ཇི་ལྟར་བྱོན་པ་དེ་བཞིན་དུ་གཤེགས་པས། ལྟེ་བར་
རྒྱུ་མཐུན་པའི་འབྲས་བུ་ལྷན་ཅིག་སྐྱེས་པའི་སྐུ་དང༌། སྙིང་གར་རྣམ་པར་སྨིན་
པའི་འབྲས་བུ་ཆོས་ཀྱི་སྐུ་དང་། མགྲིན་པར་སྐྱེས་བུ་བྱེད་པའི་འབྲས་བུ་ལོངས་
སྤྱོད་རྫོགས་པའི་སྐུ་དང་། དཔྲལ་བར་དྲི་མ་དང་བྲལ་བའི་འབྲས་བུ་སྤྲུལ་པའི་སྐུ་
མངོན་དུ་བྱེད་པར་འགྱུར་ཏེ་རྣལ་འབྱོར་གྱི་སྟོབས་ཀྱིས་སོ། །
དེས་ན་འདིར་ང་རྒྱལ་ནི། ཨོཾ་སརྦ་ཏ་ཐཱ་ག་ཏ་ཨ་དྷི་པ་ཏི་བཛྲ་སཏྭ་ཧཾ་དུར་
དཱན་ཏ་ད་མ་ཀ་ཧུཾ་ཧཱུྃ་ཕཊ་སྭཱཧཱ། ཞེས་པ་སྟེ། ཐིག་ལེའི་རྣལ་འབྱོར་དང་ཕྲ་མོའི་
6༨



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
རྣལ་འབྱོར་རོ། །དེ་ཉིད་ཀྱི་ཕྱིར་བྱིས་པ་སྐྱེས་ནས་ལོ་བཅོ་ལྔའི་མཐར་ཐུག་པ་ལ་
དབང་བདུན་དང་། ལོ་བཅུ་དྲུག་ནས་བརྩམས་ཏེ་དབང་གོང་མ་རྣམས་སོ། །ཞེས་
རིག་པར་བྱའོ། །
གཞན་ཡང་སྐབས་ཇི་ལྟ་བར། སྔགས་ཀྱི་བཟླས་པ་ལ་མངོན་པར་བརྩོན་པ་
དག་གིས་རང་གི་གྲོགས་སུ་གྱུར་པའི་སྔགས་དག་ལ་སོ་སོའི་ལས་ཀྱི་རྗེས་སུ་
མཐུན་པའི་བགྲང་ཕྲེང་ལ་སོགས་པས་ཆོ་ག་ཐམས་ཅད་མ་འཁྲུགས་པར་བྱ་བ་ཁོ་
ན་ཡིན་གྱི། གཞན་དུ་ན་དོན་མེད་པ་ཆེན་པོར་འགྱུར་རོ། །དེ་ལ། སྔགས་ཀྱི་ཨོ་
ཡིག་མ་གཏོགས་པའི། །ཡི་གེ་དང་པོ་གང་ཡིན་ཏེ། །རང་གི་ཡི་གེ་དང་པོ་ཡིས། །
གྲོགས་སུ་གྱུར་པ་བཟླ་བ་ཉིད། །དགྲ་རུ་གྱུར་ན་སྤང་བྱ་ཡིན། །དེ་བཞིན་ནུས་པ་
མེད་པའང་སྤངས། །གང་ཕྱིར་གསལ་བྱེད་དགྲ་ཡི་ནད། །དབྱངས་ཀྱིས་དགྲ་ཡི་
སྲོག་འཕྲོག་བྱེད། །ནུས་མེད་བཟླས་ཀྱང་ངལ་བར་ཟད། །དེ་ལ་མཁའ་དང་འབྱུང་
བ་ཀུན། །ཕན་ཚུན་གྲོགས་སུ་འགྱུར་བ་ཡི། །མེ་དང་རླུང་ཡང་ཕན་ཚུན་གྲོགས། །
ཆུ་དང་ས་ཡང་དེ་བཞིན་ནོ། །ས་དགྲ་མེ་ཡིན་མེ་དགྲ་ཆུ། །ཆུ་དགྲ་རླུང་སྟེ་རླུང་
དགྲ་ས། །གང་ཞིག་གནོད་བྱར་གྱུར་པ་དེ། །རང་གི་དགྲ་ལ་ནུས་པ་མེད། །གལ་
ཏེ་ཡི་གེ་བརྩེགས་པ་ན། །དང་པོར་བརྗོད་ཕྱིར་སྔོན་མ་བཟུང་། །ཨ་ཧ་ཆ་དང་ཀ་
སྟེ་མཁའ། །ཨི་ཤ་ཡ་དང་ཙ་སྡེ་རླུང་། །རི་ཥ་ར་དང་ཊ་སྡེ་མེ། །ཨུ་ཀྲ་ཝ་དང་པ་སྡེ་
ཆུ། །ལི་ས་ལ་དང་ཏ་སྡེ་ས། །སླར་ཡང་སྡེ་ལྔའི་དང༌པོ་ས། །གཉིས་པ་ཆུ་ཡིན་
གསུམ་པ་མེ། །བཞི་པ་རླུང་སྟེ་ལྔ་པ་མཁའ། །རང་གི་ཡི་གེ་ལ་ཡང་གཉིས། །མིང་
གི་ཡི་གེ་དང་པོ་དང་། །གང་ལ་སྐྱེས་པའི་ཡི་གེའོ། །འདི་ནི་ཟླ་བ་སོ་སོའི་ཚེས། །
དཀར་པོའི་ཕྱོགས་ལ་རིམ་པ་བཞིན། །རང་བཞིན་ཡོན་ཏན་ཡ་ཎ་རྣམས། །ཐུང་
-66-



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
ངུ་སྐྱེས་པའི་རིམ་པས་འཆར། །ནག་ཕྱོགས་ལ་ནི་འདི་དག་ཉིད། །རིང་པོ་སྡུད་
པས་རིམ་པས་སོ། །བཅོ་ལྔའི་མཐར་ནི་ཐིག་ལེ་དང་། །རྣམ་པར་བཅད་པ་གནམ་
སྟོང་མཐར། །འཆར་ཕྱིན་གང་ལས་སྐྱེས་པ་བརྟག །ཡུད་ཙམ་སུམ་ཅུ་ཚེས་རེ་ལ།།
འཆར་བའི་དབྱངས་ཀྱང་འདི་དག་ཉིད། །དེ་བཞིན་ཚེས་གྲངས་སོ་སོ་ལ། །འཆར་
བའི་དུས་སྦྱོར་བཅུ་གཉིས་པོ། །རེ་རེ་ལ་ཡང་དབྱུག་གུ་ལྔ། །དབྱུག་གུ་རེ་རེའི་
གསལ་བྱེད་ནི། །ཀ་སྡེ་ཆུ་སྲིན་བུམ་པ་ལ། །རིང་པོ་སྡུད་པའི་རིམ་པ་དང་། །ཐུང་
དུ་བསྐྱེད་པས་རིམ་པས་འཆར། །དེ་བཞིན་ཙ་སྡེ་ཉ་དང་ལུག །ཊ་སྡེ་ཁྱུ་མཚོག་
འཁྲིག་པ་སྟེ། །པ་སྡེ་སྦལ་པ་སེང་གེ་ལ། །ཏ་སྡེ་བུ་མོ་སྲང་ལ་འཆར། །ས་སྡེ་སྡིག་
པ་གཞུ་ལའོ། །ཞེས་པ་འདི་དག་གིས་རྟོགས་པར་བྱས་པའི་མིང་གི་ཡི་གེ་དང་སྐྱེ་
བའི་ཡི་གེའི་དགྲར་གྱུར་པ་དང་ནུས་པ་མེད་པ་སྤངས་ནས་གྲོགས་སུ་གྱུར་པ་བཟླ་
བར་བྱའོ། །
དེ་ལ་འདིར་བགྲང་ཕྲེང་ནི། ཞི་བ་ལ། ཤེལ་གྱི་སྟེ་དབྱངས་བཅོ་བརྒྱད་ཀྱི་གྲངས་
ཀྱིས་སོ། །རྒྱས་པ་ལ། མུ་ཏིག་གི་བགྲང་ཕྲེང་སྟེ་དབྱངས་ཐུང་ངུ་དང་རིང་པོ་གསུམ་
ཅུ་རྩ་དྲུག་གི་གྲངས་ཀྱིས་སོ། །དབང་ལ། བོ་དེ་ཙེའི་བགྲང་ཕྲེང་སྟེ་གསལ་བྱེད་
སུམ་ཅུ་རྩ་དྲུག་གི་གྲངས་ཀྱིས་སོ། །དགུག་པ་ལ། ཙན་དན་ནམ་པད་མའི་ས་བོན་
གྱི་བགྲང་ཕྲེང་སྟེ་གསལ་བྱེད་ཐུང་ངུ་སུམ་ཅུ་ རྩ་དྲུག་དང་དབྱངས་བཅོ་བརྒྱད་
འདུས་པ་ལྔ་བཅུ་རྩ་བཞིའི་གྲངས་ཀྱིས་སོ། །བསད་པ་ལ། མིའི་སོའི་བགྲང་ཕྲེང་སྟེ་
རྒྱུ་སྐར་ཉི་ཤུ་རྩ་བདུན་གྱི་གྲངས་ཀྱིས་སོ། ། སྡང་བ་དང་ བསྐྲད་པ་ལ་རྔ་མོའམ་
བོང་བུའི་སོའི་བགྲང་ཕྲེང་སྟེ་རྒྱུ་སྐར་གཉིས་འགྱུར་ལྔ་བཅུ་རྩ་བཞིའི་གྲངས་ཀྱིས་སོ།།
རྨོངས་པ་ལ། ལོང་ཏང་གི་བགྲང་ཕྲེང་སྟེ་རྒྱུ་སྐར་ ཕྱེད་ཀྱི་ གྲངས་ཀྱིས་སོ། །རེངས་
- 67 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པ་ལ། རུ་རག་ཤའི་བགྲང་ཕྲེང་སྟེ་ཐུང་ངུ་དང་རིང་པོའི་གསལ་བྱེད་བདུན་ཅུ་རྩ་
གཉིས་དང་དབྱངས་སུམ་ཅུ་རྩ་དྲུག་བསྲེས་པའི་གྲངས་ཀྱིས་སོ། །སླར་གསོ་བ་ལ་
ནི། མ་ར་ག་ཏའི་བགྲང་ཕྲེང་གིས་སོ། །ཞེས་པ་བགྲང་ཕྲེང་གི་ངེས་པའོ། །
དེ་བཞིན་དུ། སྔགས་རྣམས་ཀྱི་དང་པོར། ཨོ་ཡིག་དང༌། མཐར་ཡང་ལས་ཀྱི་
དབྱེ་བས་ཐ་དད་པའི་ཡི་གེ་སྟེ། ཞི་བ་ལ། ན་མཿ ཞེས་པ་དང་། རྒྱས་པ་ལ། སྭཱཧཱ།
ཞེས་པ་དང༌། དབང་ལ། ཝ་ཥཊ། ཅེས་པ་དང་། དགུག་ པ་ལ། ཝོ་ཥཊ། ཅེས་པ་
དང༌། བསད་པ་དང་དབྱེ་བ་དང་བསྐྲད་པ་ལ། ཧཱུྃ། ཞེས་པ་དང་། རྨོངས་པ་དང་
རེངས་པ་དང་ཕུར་བས་གདབ་པ་ལ། ཕཊ། ཅེས་པ་རྣམས་ཀྱིས་མཐའ་ཅན་ནོ། །
དེ་བཞིན་དུ། ཞི་བ་དང་རྒྱས་པ་ལ། ཆུའི་ཡི་གེ་དང་། ལྷའི་ཁ་དོག་དཀར་པོ་ཞེས་
པ་ལ་སོགས་པ་རྒྱ་ཆེར་གསུངས་པ་མཐའ་དག་རྟོགས་པར་བྱ་སྟེ། ཁོ་བོས་ལས་
རབ་འབྱམ་གྱི་ བ་ དབྱེ་བར་ བསྡུས་སོ། །འདིར་ཐམས་ཅད་ཀྱི་མིང་གི་ཡི་གེ་དང་
པོ་ནི། ཐུགས་རྡོ་རྗེ་སྟེ་ལྷའི་རྣམ་པས་བསྒོམ་པར་བྱའོ། །དེ་དང་ལྷན་ཅིག་མིང་
ཉིད་ནི། གསུང་རྡོ་རྗེ་སྟེ་དེས་མཆོད་པར་བྱའོ། །མིང་ལས་ལྷག་པ་ནི། སྐུ་རྡོ་རྗེ་སྟེ་
མིང་དང་ལྷན་ཅིག་བཟླས་པར་བྱའོ། །དེ་ལས་གཞན་པ་ཕྲེང་བའི་སྔགས་ནི། ཡན་
ལག་སོ་སོའི་སྔགས་ཏེ་ལུས་ཀྱི་ཆ་ཤས་ཀྱི་ཚོགས་རྣམས་བཞིན་ནོ། །དེ་བཞིན་དུ།
རྩ་བའི་སྔགས་ནི་སྐུའི་རྡོ་རྗེའོ། །སྙིང་པོ་ནི་གསུང་རྡོ་རྗེའོ། །ཉེ་བའི་སྙིང་པོ་ནི་ཐུགས་
རྡོ་རྗེའོ། །ས་བོན་ནི་ཡེ་ཤེས་རྡོ་རྗེའོ། །ཞེས་ཀྱང་ཤེས་པར་བྱ་སྟེ། བཟླས་པ་དང་
མཆོད་པ་དང་བསྒོམ་པར་བྱའོ། །དེ་ལ་འདི་ནི་རིམ་པ་སྟེ། དང་པོར་ཐུགས་ཀྱི་ཡི་
གེའི་སྟེང་དུ་ཁམས་དྲུག་གིས་མནན་ཅིང་། ལས་དྲུག་གི་མཐའ་ཅན་འབུམ་ཕྲག་
དྲུག་བཟླས་པར་བྱའོ། །དེ་ནས་མིང་ཉིད་འབུམ་ཕྲག་བཅུ་དང་། མིང་ལས་ལྷག་
- 68 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
པ་འབུམ་ཕྲག་བརྒྱ་བཟླ་བར་བྱ་སྟེ། སྦྱིན་བསྲེག་ནི་ཐམས་ཅད་དུ་བཅུ་ཆའོ། །
དེ་ཡང་འདིར་སྒྲོལ་མ་ལ་ཉེ་བར་མཚོན་ན། ཨོཾ་བྷཱཕཊ། ཅེས་པ་འབུམ་གྱིས་
བསྣུན་པར་བྱའོ། །ཨོཾ་ཡཏཱཧཱུྃ། ཞེས་པ་འབུམ་གྱིས་དབབ་པར་བྱའོ། །ཨོཾ་རཏཝོ་
ཥཊ། ཅེས་པ་འབུམ་གྱིས་བསྲེག་པར་བྱའོ། །ཨོ་ཝཏན་མཿ ཞེས་པ་འབུམ་གྱིས་
བསླང་བར་བྱའོ། །ཨོ་ལཿསྭཱཧཱ། ཞེས་པ་འབུམ་གྱིས་རྒྱས་པར་བྱའོ། །ཨོཾ་ཏཱཝ་ཥཊ།
ཅེས་པ་འབུམ་གྱིས་མཉེས་པར་བྱ་སྟེ། ཐམས་ཅད་དུ་བཅུ་ཆའི་སྦྱིན་སྲེག་བྱའོ། །
དེ་ནས། ཨོཾ་ཏཱ་རེ་སྭཱཧཱ། ཞེས་པ་གསུང་རྡོ་རྗེའི་བཟླས་པ་འབུམ་ཕྲག་བཅུ་དང༌།
སྦྱིན་སྲེག་འབུམ་མོ། །དེ་ནས། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་སྐུ་རྡོ་རྗེའི་བཟླས་པ་
འབུམ་ཕྲག་བརྒྱ་དང༌། སྦྱིན་སྲེག་འབུམ་ཕྲག་བཅུའོ། །དེ་བཞིན་དུ། ཨོ་པཎ་ཌ་ར།
བཱ་སི་ནི་བ་ར་དེ་སྭཱཧཱ། ཨོཾ་མཱ་མ་ཀཱི་ཀི་རི་ཀི་རི་སྭཱཧཱ། ཨོ་ལོ་ཙཱ་ནེ། བ་སུ་དེ་སྭཱཧཱ། ཞེས་
པ་ལ་སོགས་པ་གཞན་ལ་ཡང་སྦྱར་བར་བྱ་སྟེ། བསྙེན་པའི་ངེས་པའོ།།
དེ་ལ་འདིར་དུས་ཀྱི་འཁོར་ལོ་ཤེས་རབ་དང་བཅས་པའི་སྔགས་ནི། ཨོཾ་
ཧཀྵམལཝརཡ་ཞེས་པ་སྟེ། མཐར། སཱཧཱ། ཞེས་པ་ལ་སོགས་པ་སྦྱར་བར་བྱའོ། །དེ་
བཞིན་དུ། སྙིང་ པོ་ནི། ཨོཾ་ ཨཱཿཧཱུཾ་ ཧོ ཧིཀཱམལཝརཡ་ཞེས་པའོ། །ཉེ་བའི་ སྙིང་པོ་
ནི། ཨོཾ་ཧཱུྃ་ཧཱུྃ་ཧཱུྃར་ཧཱུཾ་ཧཱུཾ་ཧཱཞེས་པ་ལས་ཐམས་ཅད་བསྒྲུབ་པ་ལ་སྟེ། དྲག་པོ་ལ་ནི་
འདི་ཉིད་སྡུད་པའི་རིམ་པས་སོ། །ཡབ་ཀྱི་ས་བོན་ནི། ཧཱུྃ་ཡིག་སྟེ་དེ་བཞིན་དུ་སྣ་
ཚོགས་ཡུམ་གྱིས་ཏེ་ཕྲོ་ཞེས་པའོ། །དེ་བཞིན་དུ། ཕུང་པོ་དང་ཁམས་དང་དབང་པོ་
དང་ཡུལ་དང་ལས་ཀྱི་དབང་པོ་དང་དེའི་བྱ་བ་རྣམས་ཀྱི་ནི། ཨ་ཨཱ་ཨི་ཨཱི་རི་རཱི་ཨུ་
ཨུ་རྀ་ལཱ་ཨོཾ་ཨཱཿ ཨ་ཨཱ་ཨེ་ཨེ་ཨར་ཨཱར་ཨོ་ཨོ་ཨལ་ཨཱལ་ཨོཾ་ཨཱཿ ཧ་ཧཱ་ཡ་ཡཱ་ར་རྭ་
ཝ་ཝཱ་ཧིཾ་ཧཿ ཞེས་པའོ། ། །
ཧེ་ཧར་ཧཾ་ཧ་
ཧཱུྃ་
- 69 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
གསུང་གི་རྣལ་འབྱོར་མ་བརྒྱད་ལ་སོགས་པ་གཞན་རྣམས་ཀྱི་ནི། ཧ་ཧཱ་ཧུཾ་
ཧཱཀྟ་ཁཱ་ཀཾ་ཀཿ ཞེས་པ་ལ་སོགས་པ་རྒྱས་པར་བསྟན་ཟིན་པ་ཉིད་དོ། །དེ་བཞིན་
དུ། བཅོམ་ལྡན་འདས་ཀྱི་རྐང་པ་བཅུ་དྲུག་པ་དང༌། བདུན་ཅུ་རྩ་གཉིས་པ་ཕྲེང་
བའི་སྔགས་དབང་གི་ཆོ་གར་བསྟན་ཟིན་ཏོ། །འདི་ནི་ཀུན་རྫོབ་ཏུ་སྔགས་བཟླས་
པའི་ངེས་པའོ། །
དེ་ལྟར་དཀྱིལ་འཁོར་རྒྱལ་མཆོག་དང་། ལས་རྒྱལ་མཆོག་དང་། ཐིག་ལེའི་
རྣལ་འབྱོར་དང༌། ཕྲ་མོའི་རྣལ་འབྱོར་བསྒོམས་པའི་མཐར། མཆོད་ཅིང་བསྟོད་དེ་
དཀྱིལ་འཁོར་གྱི་ལྷ་གཤེགས་སུ་གསོལ་ནས་ཐུན་མཚམས་གསུམ་དུ་གཏོར་མ་
དབུལ་བར་བྱའོ། །དེ་ལ་དང་པོར་མཐེ་བོང་དང་མིང་མེད་དག་གིས་ཙན་དན་ལ་
སོགས་ པ་དྲི་བཟང་ པོ་བཟུང་ནས་མཎྜལ་བྱས་ཏེ། དེར་ཡེ་ཤེས་ ཀྱི་འཁོར་ལོ་
གཟུགས་བརྙན་ལྟར་དྭངས་ཤིང་གསལ་བ་རྫོགས་པར་བལྟའོ། །དེ་ནས་སོ་སོའི་
མཚན་ནས་བརྗོད་ཅིང་མཆོད་པ་མཐའ་དག་སོ་སོར་དབུལ་བར་བྱ་སྟེ། ཆུ་དང༌།
མཆོད་ ཡོན་ དང༌། དྲི་ དང༌། མེ་ ཏོག་ དང་། བདུག་ པ་ དང༌། སྣང་ གསལ་ དང་།
ཞལ་ཟས་དམ་པ་དག་དང་། རྣམ་པ་མང་པོའི་འབྲས་བུ་མ་ཉམས་པ་དང་། གོས་
དང་རྒྱན་དང་བ་དན་དང་བླ་རེ་ལ་སོགས་པ་དང་། གླུ་དང་གར་དང་མེ་ལོང་དང་
དྲིལ་བུ་ལ་སོགས་པའི་སིལ་སྙན་གྱི་ཚོགས་དུ་མ་དང་། ཨིནྡྲ་ནཱི་ལ་ལ་སོགས་པ་
རྣམ་པ་མང་པོའི་རིན་པོ་ཆེ་དང་། ནང་གི་དམ་ཚིག་རྣམས་དང་དམ་ཚིག་རྣམ་པ་
བཞིའི་ རྫས་ ལ་ སོགས་ པ་ མཐའ་ ཡས་ པ་ དག་ གམ། ཇི་ལྟར་རྙེད་པའི་ཡོ་བྱད་
རྣམས་དཔག་ཏུ་མེད་ཅིང་དྲི་མ་དང་བྲལ་བར་ཏིང་ངེ་འཛིན་གྱིས་སྤྲུལ་ནས་འཁོར་
གསུམ་ཡོངས་སུ་དག་པས་མཆོད་པར་བྱའོ། །དེ་ལ་དང་པོར། ཨོཾ་ཨཱ༔ཧཱུྃ་ཧོ༔ ཏྲེ་དྷ་
-
0
_



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
ཏུ་ཀེ་ཤྭ་ར་ཀཱ་ལ་ཙཀྲ་ཨགྷཾ་པྲ་ཏཱིཙྩ་ས་པཱ་རི་ཝཱ་རཿ ཏཱཾ་བྷ་ག་ཝན་མེ་བ་ར་དོ་བྷ་བ་
ཤི་ཥཱ་ནཾ་ཙ། ཞེས་པས་མཆོད་ཡོན་ཕུལ་ནས་གསོལ་བ་བཏབ་སྟེ། དེ་ནས། ཨོཾ་
བཛྲ་གནྡྷཾ་པྲ་ཏིཙྪ་ན་མཿ ཨོཾ་བཛྲ་པུཤྲཱི་པྲ་ཏིཙྪ་ན་མཿ ཨོཾ་བཛྲ་དྷུ་པཾ་པྲ་ཏིཙྪན་མཿ ཨོཾ་
བཛྲ་དཱི་པཾ་པྲ་ཏིཙྪ་ན་མཿ ཨོཾ་བཛྲ་ནི་བེ་བྱེ་པྲ་ཏིཙྪ་ན་མཿ ཨོཾ་བཛྲ་ཨཀྵ་ཏཾ་པྲ་ཏིཙྪ་ན་
མཿ ཨོཾ་བཛྲ་ལཱ་སྱ་པྲ་ཏིཙྪན་མཿ ཨོཾ་བཛྲ་ཧཱ་སྱ་པྲ་ཏིཙྪན་མཿ ཨོཾ་བཛྲ་བ་ཏྱཾ་པྲ་ཏཱིཙྪ་
ན་མཿ ཨོཾ་བཛྲ་ནྲྀ་ཏྱཾ་པྲ་ཏིཙྪ་ན་མཿ ཨོཾ་བཛྲ་གཱི་ཏཾ་པྲ་ཏིཙྪ་ན་མཿ ཨོཾ་བཛྲ་ཀཱ་མཾ་པྲ་
ཏིཙྪ་ན་མཿ ཞེས་པ་ལ་སོགས་པས་མཆོད་པར་བྱའོ། ། །
གཞན་ཡང་། ནང་གི་དམ་ཚིག་རྣམས་དང་ཆང་ལ་སོགས་པ་ཡང་འཆད་པར་
འགྱུར་བའི་ཆོ་གས་སྦྱང་བ་དང་སྤེལ་བ་དང་སྦར་བ་དང་བདུད་རྩིར་བྱས་ནས། ཟླ་
བ་ཞུ་བ་ལྟ་བུར་གྱུར་པས་མཆོད་པར་བྱ་སྟེ། གཡོན་པའི་མཐེ་བོང་དང་མིང་མེད་
དག་གིས་ཆོས་འབྱུང་གྲུ་གསུམ་དབུས་སུ་ཐིག་ལེས་བརྒྱན་པ་བྲིས་ནས། དེར་ཡེ་
ཤེས་ཀྱི་འཁོར་ལོ་དྭངས་ཤིང་གསལ་བ་ལ་མཆོད་པར་བྱའོ། །དེ་ལ་སྔགས་ཀྱི་ཚིག་
རྣམས་ནི། ཨོཾ་བུདྡྷཱ་ཡ་ན་མཿ ཨོ་དྷརྨཱ་ཡ་ན་མཿ ཨོ་སཾ་གྷ་ཡ་ན་མཿ ཨོཾ་བཛྲ་སཏྭཱ་ཡ་
ན་མཿ ཨོཾ་པྲཛྙཱ་པཱ་ར་མི་ཏཱ་ཡེ་ན་མཿ ཨོཾ་སྭ་བྷཱ་བི་ཀ་ཀཱ་ཡཱ་ཡ་ན་མཿ ༀ་དྷརྨ་ཀཱ་ཡཱ་ཡ་
ན་མཿ ཨོཾ་སཾ་བྷོ་ག་ཀཱ་ཡཱ་ཡ་ན་མཿ ཨོཾ་ནིར་མ་ཎ་ཀཱ་ཡཱ་ཡ་ན་མཿ ཨོཾ་ཛྙཱ་ན་བཛྲ་ཡ་
ན་མཿ ཨོ་ཙིཏྟ་བཛྲ་ཡ་ན་མཿ ཨོཾ་བཱ་ཀ་བཛྲ་ཡ་ན་མཿ ཨོཾ་ཀཱ་ཡ་བཛྲ་ཡ་ན་མཿ ༀ་ཙ་
དུར་བི་མོ་ཀྵ་བྷོ་ན་མཿ ཨོ་ཙ་ཏུར་པྲཧྨ་བི་ཧཱ་རེ་བྷོ་ན་མཿ ཨོ་སཔྟ་ཏྲཾ་ཤད་བོ་དྷི་པ་
ཀྱི་ཀ་དྷརྨེ་བྷོ་ན་མཿ ཨོ་ཙ་ཏུར་ར་ཤཱི་ཏི་སཱ་ཧ་སྲ་དྷརྨ་སྐན་དྷེ་བྷོ་ན་མཿ ཨོཾ་སརྦ་དྷརྨ་དེ་
ཤ་ཀེ་བྷོ་ན་མཿ ཨོ་རད་ན་ཏྲ་ཡཱ་ཡ་ན་མཿ ཨོ་ཤཱཀྱ་མུ་ན་ཡེ་ན་མཿ ཨོཾ་ཀཱ་ལ་ཙཀྲ་ཡ་
ན་མཿ ཨོཾ་དཱ་ན་པཱ་ར་མི་ཏཱ་ཡེ་ན་མཿ ཨོ་ཤཱི་ལ་པཱ་ར་མི་ཏཱ་ཡེ་ན་མཿ ཨོ་ཀུན་ཏི་པཱ་ར་
- 71 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
མི་ཏཱ་ཡེ་ན་མཿ ཨོ་བིརླ་པཱ་ར་མི་ཏཱ་ཡེ་ན་མཿ ཨོ་རྒྱ་ན་པཱ་ར་མེ་ཏཱ་ཡེ་ན་མཿ ཨོཾ་པྲཛྙཱ་
པཱ་ར་མི་ཏཱ་ཡེ་ན་མཿ ཨོ་ཨུ་པཱ་ཡ་པཱ་ར་མི་ཏཱ་ཡེ་ན་མཿ ཨོཾ་པྲ་ཎི་དྷ་ན་པཱ་ར་མི་ཏཱ་ཡེ་
ན་མཿ ཨོཾ་བ་ལ་པཱ་ར་མི་ཏཱ་ཡེ་ན་མཿ ཨོཾ་ཛྙཱ་ན་པཱ་ར་མི་ཏཱ་ཡེ་ན་མཿ ཨོཾ་ཛ་ཡ་གྷ་ཊེ་
བྷོ་ན་མཿ ཨོཾ་བི་ཛ་ཡ་གྷ་ཊེ་གྷོ་ན་མཿ ཨོཾ་སརྦ་ཙིནྡྷེ་བྷོ་ན་མ༔ ཨོཾ་སརྦ་མུ་ཏྲ་བྷོ་ན་མ
ཨོ་ཙིན་ཏ་མ་ན་ཡ་ན་མཿ ཨོ་དྷརྨ་གཎ་ཊཱི་ན་མཿ ༀ་དྷརྨ་ཤཾ་ཁ་ཡ་ན་མཿ ཨོ་ཀལྤ་
པྲིཀྵ་ཡ་ན་མཿ ཨོཾ་ཨཀྵ་བྷ་ཡ་ན་མཿ ཨོཾ་ཨ་མོ་གྷ་སིད་དྷ་ཡ་ན་མཿ ཨོ་རད་ན་སཾ་བྷ་
བཱ་ཡ་ན་མཿ ཨོཾ་ཨ་མི་ཏཱ་བྷ་ཡ་ན་མཿ ཨོ་བེ་རོ་ཙ་ན་ཡ་ན་མཿ ༀ་ལོ་ཙ་ནཱ་ཡེ་ན་མ
ཨོཾ་མཱ་མ་ཀྱེ་ན་མཿ ཨོ་པཎ་ཌ་རཱ་ཡེ་ན་མཿ ཨོ་ཏཱ་རཱ་ཡེ་ན་མཿ ཨོཾ་བཛྲ་དྷ་ཏཱ་ཤྭ་ར་ཡེ་ན་
མཿ ཨོཾ་བཛྲ་པཱ་ཎ་ཡེ་ན་མཿ ཨོཾ་ཁ་གར་བྷ་ཡ་ན་མཿ ཨོཾ་ཀྵི་ཏི་གར་བྷ་ཡ་ན་མཿ ཨོ་
ལོ་ཀེ་ཤཱ་རཱ་ཡ་ན་མཿ ཨོཾ་སརྦ་ནི་བ་ར་ཎ་བི་སྒོ་བྷི་ནེ་ན་མཿ ཨོཾ་ས་མན་ཏ་བྷ་ཏྲ་ཡ་
ན་མཿ ཨོ་གན་དྷ་བཛྲ་ཡེ་ན་མཿ ཨོ་རཱུ་པ་བཛྲ་ཡེ་ན་མཿ ཨོཾ་ར་ས་བཛྲ་ཡེ་ན་མ༔ ཨོ་
སྤར་ཤ་བཛྲ་ཡེ་ན་མཿ ཨོཾ་ཤཔྟ་བཛྲ་ཡེ་ན་མཿ ཨོཾ་དྷརྨ་དྷ་ཏུ་བཛྲ་ཡེ་ན་མཿ ཨོ་ཨུཏྟཾ
ཥཱ་ཡ་ན་མཿ ཨོཾ་བིགྷཱ་ཨན་ཏ་ཀཱ་ཡ་ན་མཿ ཨོཾ་པྲཛྙཱ་ཨན་ཏ་ཀཱ་ཡ་ན་མཿ ཨོཾ་པད་མ་
ཨན་ཏ་ཀཱ་ཡ་ན་མཿ ཨོཾ་ཡ་མ་ཨན་ཏ་ཀཱ་ཡ་ན་མཿ ཨོཾ་ཧཱུཾ་བྷི་ནྱ་ན་མཿ ཨོཾ་མཱ་ཎི་རྩེ་
ན་མཿ ཨོཾ་སྟོ་བྷི་ན་ཡེ་ན་མཿ ཨོཾ་ཨ་ཏི་བཱིརྱ་ཡེ་ན་མཿ ཨོཾ་ཨ་ཏི་ནཱི་ལ་ཡེ་ན་མཿ ཨོཾ་སརྦ་
དྷ་རཱ་ཎཱི་བྷོ་ན་མཿ ཨོ་ཥཊ་ཨོཾ་གཱ་ཡ་ན་མཿ ཨོཾ་བཛྲ་ཙར་ཙི་ཀཱ་ཡེ་ན་མཿ ཨོཾ་བཛྲ་བཱ་ར་བྱེ་
ན་མཿ ཨོཾ་བཛྲ་མ་ཧ་ཨི་ཤྭ་ར་ཡེ་ན་མཿ ཨོཾ་བཛྲ་ཨིན་ཏཱི་ཡེ་ན་མཿ ཨོཾ་བཛྲ་བྲཧྨ་སྐྱེ་ན་
མཿ ཨོཾ་བཛྲ་མཧཱ་ལཀྵ་མ་ཡེ་ན་མཿ ཨོཾ་བཛྲ་ཀོ་མ་རེ་ཡེ་ན་མཿ ཨོཾ་བཛྲ་བེཋ་བྱེ་ན་མ
ཨོ་ཨཝ྄་ཨཊྚ་ཀེ་ན་ཙ་ཏུཥ་ཥྛ་བཛྲ་ཡོ་གི་ནི་བློ་ན་མཿ ཨོ་ཥཊ་ཏྲི་ཤད་ཨིཙྪ་བྷོ་ན་མ
ཨོཾ་བཛྲ་བེ་བེ་ན་མཿ ཨོཾ་བཛྲ་ནེ་རི་ཏ་ཡ་ན་མཿ ཨོཾ་བཛྲ་ཨག་ན་ཡེ་ན་མཿ ཨོཾ་བཛྲ་
- 72 -



༦
དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌། །
ཨུད་དྷ་ཡེ་ན་མཿ ཨོཾ་བཛྲ་ཨིན་ཏྲ་ཡ་ན་མཿ ཨོཾ་བཛྲ་ཨི་ཤྭ་ར་ཡ་ན་མཿ ཨོཾ་བཛྲ་པྲཧྥ་
ཎེ་ན་མཿ ཨོཾ་བཛྲ་བི་ནཱ་ཡ་ཀཱ་ཡ་ན་མཿ ཨོཾ་བཛྲ་ཀར་ཏི་ཀེ་ཡཱ་ཡ་ན་མཿ ཨོཾ་བཛྲ་བཱ་
ཡ་བེ་ན་མཿ ཨོཾ་བཛྲ་ཡ་མཱ་ཡ་ན་མཿ ཨོཾ་བཛྲ་ཡཀྵ་བྷོ་ན་མཿ ཨོ་བཱ་རུ་ཎེ་ན་མཿ ཨོ་
བཱ་ཡ་བེ་ན་མཿ ཨོ་ཡཱ་མི་སྐྱེ་ན་མཿ ཨོཾ་ཡཀྵ་རྩེ་ན་མཿ ཨོ་མཧཱ་བ་ལཱ་ཡ་ན་མཿ ཨོཾ་ཨ་
ཙ་ལཱ་ཡ་ན་མཿ ཨོ་ཊཀྐི་རཱ་ཛཱ་ཡ་ན་མཿ ཨོ་ནི་ལ་དཎ་ཊ་ཡ་ན་མཿ ཨོཾ་སུམྦྷ་རཱ་ཛཱ་
ན་མཿ ཨོ་རོ་ཏྲ་ཨཀྵེ་ན་མཿ ཨོཾ་བཛྲ་ཤྲཱི་ཀ་ལ་ཡེ་ན་མཿ ཨོ་ཙུན་དཱ་ཡེ་ན་མཿ ཨོཾ་བྷི་
ཀུ་ཊེ་ན་མཿ ༀ་མ་རི་ཙེ་ན་མཿ ཨོཾ་པྲ་ཏི་ཀ་མཱ་ས་བྷེ་དེ་ན་ཥཊྛི་ཨུད་ཏ་ར་དྲི་ཤ་
བཛྲ་ཏི་ཐི་དི་བཱི་ བྷོ་ན་མཿ ཨོ་ཊ་ཏྲི་ཤད་པྲ་ཏིཙྪ་ བྷོ་ན་མཿ ཨོཾ་བཛྲ་ཛ་ཡཱ་ན་མཿ ཨོ་
བཛྲ་ཀ་ཀོ་ཊ་ཀཱ་ཡ་ན་མཿ ཨོཾ་བཛྲ་བཱ་སུ་ཀཱ་ཡེ་ན་མཿ ཨོཾ་བཛྲ་ཨ་ནན་ཏཱ་ཡ་ན་མ
ཨོཾ་བཛྲ་ཏཀ་ཀཱ་ཡ་ན་མཿ ཨོཾ་བཛྲ་མཧཱ་པད་མཱ་ཡ་ན་མཿ ཨོཾ་བཛྲ་ཀུ་ལི་ཀཱ་ཡ་ན་མ
ཨོཾ་བཛྲ་ཤཾ་ཁ་པཱ་ལཱ་ཡ་ན་མཿ ཨོཾ་བཛྲ་པད་མཱ་ཡ་ན་མཿ ཨོཾ་བཛྲ་བི་ཛ་ཡཱ་ཡ་ན་མ
ཨོ་ཤཱ་ནཱ་སྱ་ཡེ་ན་མཿ ཨོ་སུ་ཀ་རཱ་སྱ་ཡེ་ན་མཿ ཨོཾ་བྱུ་གྷཱ་སྱ་ཡེ་ན་མཿ ཨོཾ་ཛཾ་བུ་ཀཱ་སྱ་
ཡེ་ན་མཿ ཨོ་ག་རུ་ཊ་སྱ་ཡེ་ན་མཿ ཨོ་ཨུ་ལུ་ཀཱ་སྱ་ཡེ་ན་མཿ ཨོ་གྲོ་དྷཱ་སྱ་ཡེ་ན་མ
ཨོ་ ཀཱ་ ཀཱ་སྱ་ ཡེ་ན་ མ ཨོཾ་ སརྦ་ བྷ་ ཏེ་ བྷོ་ན་ མཿ ཨོཾ་བཛྲ་ ཙན་ཏྲ་ ཡ་ ན་ མ ཨོཾ་
བཛྲ་སུརླ་ཡ་ན་མཿ ཨོཾ་བཛྲ་མཾ་ག་ལཱ་ཡ་ན་མཿ ཨོཾ་བཛྲ་བུདྡྷཱ་ཡ་ན་མཿ ཨོཾ་བཛྲ་བྲི་ཧ་
སཥ་ཡ་ན་མཿ ཨོཾ་བཛཱ་ཤུ་ཏྲ་ཡ་ན་མཿ ཨོཾ་བཛྲ་ཤ་ནེའུ་རཱ་ཡ་ན་མཿ ཨོཾ་བཛྲ་ཀེ་ཏ་བེ་
ན་མཿ ཨོཾ་བཛྲ་རཱ་ཧ་བེ་ན་མཿ ཨོཾ་བཛྲ་ཀཱ་ལཱ་ཨག་ན་ཡ་ན་མཿ ཨོཾ་བཛྲ་དྷུ་བེ་ན་མ
ཨོཾ་བཛྲ་ཨག་སྐྱ་ཡ་ན་མཿ ཨོཾ་སརྦ་ནཀྵ་ཏྲ་བྷོ་ན་མཿ ཨོཾ་དྭཱ་ད་ཤ་ར་སི་བྷོ་ན་མཿ ཨོཾ་
ཁོ་ཊ་ཤ་ཀ་ལཱ་བྷོ་ན་མཿ ཨོཾ་ད་ཤ་དིཀ་པཱ་ལེ་ཧཱུཾ་ན་མཿ ཨོཾ་བཛྲ་ནན་དི་ཀེ་ཤྭ་རཱ་ཡ་ན་མཿ
ཨོཾ་བཛྲ་མཧཱ་ཀཱ་ལཱ་ཡ་ན་མཿ ཨོཾ་བཛྲ་གྷཎ་ཊ་ཀཎྜ་ཡ་ན་མཿ ཨོཾ་བཛྲ་བྷི་གི་ཎེ་ན་མཿ
- 73 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཨོཾ་སརྦ་ཀླུ་ཊ་པཱ་ལེ་བྷོ་ན་མ༔ ཨོཾ་སརྦ་དུ་དི་བྷོ་ན་མཿ ཨོཾ་ཧཱརཱི་ཏེ་ན་མཿ ༀ་སརྦ་སིད་
དྷི་བྷོ་ན་མཿ ཨོཾ་དྷརྨ་ཙཀྲ་ཡ་ན་མཿ ཨོཾ་བྲ་ཏྲ་བྷ་ཊ་ཡ་ན་མཿ ཨོཾ་བཛྲ་དུན་དུ་བྷེ་ན་མ
ཨོཾ་བོ་དྷི་བྲི་ཀཱ་ཡ་ན་མཿ ཨོཾ་གུ་རུ་བུདྡྷ་བོ་དྷི་སཏྲེ་བྷོ་ན་མོ་ན་མཿ ཞེས་པ་རྣམས་
དང༌། གཞན་ཡང་། ཇི་ལྟར་རིགས་པར་ཆོས་སྐྱོང་ལ་སོགས་པ་རྣམས་ལ་ཡང་
དབུལ་བར་བྱ་སྟེ། མཆོད་པའི་ཆོ་གའོ། །
དེ་བཞིན་དུ། བསྟོད་པ་ཡང་། མཆོག་སྦྱིན་རྡོ་རྗེ་མཆོག་ཁྱོད་འདུད། །ཅེས་པ་
ལ་སོགས་པ་དང་། གང་ལ་ཐོག་མཐའ་དབུས་མེད། ཅེས་པ་ལ་སོགས་པ་ཇི་ལྟར་
རིགས་པ་རྣམས་ཀྱིས་བསྟོད་པར་བྱའོ། །
དེ་ནས་གཤེགས་སུ་གསོལ་བ་ནི། གཙུག་ཏོར་དུ་རྡོ་རྗེ་རྩེ་ལྔ་པའི་རྣམ་པར་
བསྒོམས་ཏེ། དེའི་ལྟེ་བར་བདེ་བ་ཆེན་པོའི་འཁོར་ལོ་དང་། སྙིང་གར་རྡོ་རྗེ་རྩེ་མོ་དགུ་
པའི་ལྟེ་བར་ནུས་མ་རྣམས་དང་། དཔྲལ་བར་རྡོ་རྗེ་རྩེ་མོ་བཅུ་བདུན་པའི་ལྟེ་བར་
ཕུང་པོ་བཞི་དང་། ཁམས་བཞིའི་ལྷ་ལུས་དང་བསམ་པས་རབ་ཏུ་ཕྱེ་བ་དང་། མགྲིན་
པར་རྡོ་རྗེ་རྩེ་མོ་སུམ་ཅུ་རྩ་གསུམ་པའི་ལྟེ་བར་སྐྱེ་མཆེད་བཅུ་གཉིས་ཁྲོ་བོ་བཞི་
དང༌། ལྷན་གཅིག་ལུས་དང་བསམ་པས་ཕྱེ་བ་དང༌། སྤྲུལ་པར་རྡོ་རྗེ་རྩེ་མོ་དྲུག་ཅུ་
རྩ་ལྔ་པའི་ལྟེ་བར་གསུང་གི་རྣལ་འབྱོར་མ་བརྒྱད་བརྒྱད་དྲུག་ཅུ་རྩ་བཞིའི་འཁོར་
དང་བཅས་པ་དང་། གསང་བར་རྡོ་རྗེ་རྩེ་མོ་སུམ་ཅུ་རྩ་གསུམ་པའི་ལྟེ་བར་སྐུའི་སྒོ་
སྐྱོང་རྣམས་དང་། ལས་ཀྱི་འཁོར་ལོའི་ཚིགས་བཅུ་གཉིས་པོར་རྡོ་རྗེ་རྩེ་མོ་སུམ་ཅུ་
རྩ་གཅིག་པ་རྣམས་ཀྱི་ལྟེ་བར་ལྷ་ཆེན་པོ་བཅུ་གཉིས་འཁོར་དང་བཅས་པ་རྣམས་
དང༌། རྐང་པ་དང་ལག་པའི་སོར་མོའི་ཚིགས་རྣམས་སུ་ཀླུ་དང་ རབ་གཏུམ་མ་
རྣམས་གཤེགས་སུ་གསོལ་བར་བྱ་སྟེ། གཤེགས་སུ་གསོལ་བའི་ངེས་པའོ། །
- 74 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་། །
དེ་ནས་ཐུན་མཚམས་སོ་སོར་གཏོར་མ་དབུལ་བར་བྱ་སྟེ། གོ་ཀུ་ད་ཧ་ལ་
སོགས་པའམ། ཡང་ན་ཇི་ལྟར་རྙེད་པའི་གཏོར་མ་ཉེ་བར་སྤྱོད་པ་རྣམས་ཀྱིས་བརྒྱན་
པ་ལ་ལག་པ་གཡོན་པ་བསྟན་ཅིང་། དེར་ཟླ་བ་ལ་གནས་པའི་ཨོཾ་ཡིག་སྐུ་རྡོ་རྗེའི་
འོད་ཟེར་རྣམས་དང༌། ཨོཾ་ཨོཾ་བཛྲ་ཙན་སརྦ་དྷརྨ་སུ་བི་ཤུདྡྷ་སྭ་བྷ་བ་སརྦ་དྷརྨན་བི་
ཤཱ་དྷ་ཡ་སྭཱཧཱ། ཞེས་པ་འདིས་སྦྱང་བར་བྱའོ། །དེ་ནས་ལག་པ་གཡས་པ་བསྟན་
ཅིང༌། དེར་ཉི་མ་ལ་གནས་པའི་ཨཱཡིག་གསུང་རྡོ་རྗེའི་འོད་ཟེར་རྣམས་དང་། ཨོ་
ཨཱབཛྲ་སཱུརླ་སརྦ་དྷརྨ་པྲ་བྷོ་དྷ་ཀ་སརྦ་དྷརྨན་པྲ་བོ་དྷ་ཡ་སྭཱཧཱ། ཞེས་པ་འདིས་སྤེལ་
བར་བྱའོ། །ཡང་དག་པར་རེག་ནས་སྙིམ་པས་བཀབ་ཅིང་དེ་ཉིད་དུ་སྒྲ་གཅན་ལ་
གནས་པའི་ཧཱུཾ་ཡིག་ཐུགས་རྡོ་རྗེའི་འོད་ཟེར་རྣམས་དང་། ཨོཾ་ཧཱུྃ་བཛྲ་ཨ་ན་ལ་སརྦ་
དྷརྨ་པྲ་དཱི་པ་ཀ་སརྦ་དྷརྨན་པྲ་དཱི་པ་ཡ་སྭཱཧཱ། ཞེས་པ་འདིས་སྦར་བར་བྱའོ། །དེ་
ནས་ནམ་མཁའ་ལྡིང་གི་ཕྱག་རྒྱ་བསྟན་ཅིང་། དེ་ཉིད་དུ་དུས་མེ་ལ་གནས་པའི་ཧོ
ཡིག་ཡེ་ཤེས་རྡོ་རྗེའི་འོད་ཟེར་རྣམས་དང༌། ཨོཾ་ཧོསརྦ་དྷརྨ་བཛྲ་ཨ་མྲྀ་ཏ་ཀ་ར་
སརྦ་དྷརྨན་བཛྲ་ཨ་མྲྀ་ཏཾ་ཀུ་རུ་ཀུ་རུ་སྭཱཧཱ། ཞེས་པ་འདིས་བདུད་རྩིར་བྱིན་གྱིས་
བརླབ་པར་ བྱའོ། །དེ་ནས། སངས་རྒྱས་ཡབ་ཡུམ་བཅས་པ་སྲས་བཅས་གཡོག་
འཁོར་དང་། །གྲོགས་བཅས་གཉེན་རྣམས་དག་གིས་བསྐོར་བའི་ཚོགས་པ་ནི། །
ལྷ་དང་ལྷ་མོ་དག་གིས་མཉེས་པར་བྱེད་རྣམས་དང༌། །མཆོག་གི་རྡོ་རྗེ་སེམས་དཔའ་
དག་ནི་གཤེགས་སུ་གསོལ། །ཞེས་པ་འདིས་སངས་རྒྱས་སྲས་དང་བཙུར་མོར་
བཅས་པ་ཐམས་ཅད་སྤྱན་དྲངས་ནས། རང་རང་གི་ཁམས་རྣམས་ལ་དགོད་པར་
བྱའོ། །དེ་ནས། དེ་དག་ལ། དྲི་དང་། མེ་ཏོག་དང་། བདུག་པ་དང་། སྣང་གསལ་
དང༌། འབྲས་བུ་མ་ཉམས་པ་དང༌། བཅས་པའི་གཏོར་མ་ཕུལ་ནས། འདོད་པའི་
75 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དོན་རྣམས་གསོལ་བ་གདབ་པར་བྱའོ། །དེ་བཞིན་དུ། རྡོ་རྗེ་རྩེ་ལྔ་པའི་ཕྱག་རྒྱས་
ཁྲོ་བོ་རྣམས་སྤྱན་དྲངས་ནས། ཨོཾ་ཨཱཿཧཱུྃ་ཧོ ཨུཥཱི་ཥ་སུམ་བྷ་ནི་སུམ་བྷ་བིགྷཱ་ཨན་
ཏ་ཀ །ནཱི་ལ་དན་ཊ། པྲཛྙཱ་ཨན་ཏ་ཀ །ཊཀ་ཀི་རཱ་ཛ། པད་མ་ཨན་ཏ་ཀ །ཨ་ཙ་ལ་
ཡ་མ་ཨན་ཏ་ཀ །མཧཱ་བ་ལེ་ བྷུ ཞེས་པ་དང་། གྲི་གུག་གི་ཕྱག་རྒྱས་ཟད་པར་
རྣམས་སྤྱན་དྲངས་ནས། ཨོཾ་ཨཱ༔ཧཱུཾ་ཧོ༔ ཨཱ་ཀཱ་ཤཱ། བཱ་ཡུ། ཏེ་ཛ། ཨུ་ཏ་ཀཱ། པྲི་ཐི་ཝེ།
ས་ཧི་ཏེ་ བྷུ ཞེས་ པ་དང༌། རལ་གྲིའི་ཕྱག་རྒྱས་ ཕྱོགས་སྐྱོང་རྣམས་སྤྱན་དྲངས་
ནས། ཨོཾ་ཨཱཿཧཱུྃ་ཧོ བྲཧྨ། བི། ནི་རི་ཏྱ། བཱ་ཡུ། ཡ་མ། ཨག་ནེ། ས་མུཏྲ། ཨི་ཤྭ་ར།
ཨིན་ཏྲ། ཨཀྵ་བྱུ། ཞེས་པ་དང་། རིན་པོ་ཆེའི་ཕྱག་རྒྱས་གཟའ་རྣམས་སྤྱན་དྲངས་
ནས། ཨོ་ ཨཱཧཱུྃ། ཧོ༔ རཱ་ ཧུ་ ཀ་ལ། ཨག་ནི། ཙན་ཏྲ། སུརླ། བུ་དྷ། མང་ ག་ ལ། ཤུ་
ཀྲ། པྲ་ཧསྤ་ཏི། ཀེ་ཏུ་ཤ་ནི་ བྷུ ཞེས་པ་དང་། པད་མའི་ཕྱག་རྒྱས་ཀླུ་རྣམས་སྤྱན་
དྲངས་ནས། ཨོཾ་ཨཱཿཧཱུྃ་ཧོ༔ ཛ་ཡ། བི་ཛ་ཡ། པད་མ། ཀར་ཀོ་ཊ་ཡ། བཱ་སུ་ཀི །ཤཾ་ཁ་
པཱ་ལ། ཀུ་ལི་ཀ །ཨ་ནན་ཏ། ཏཀྟ་ཀ །མཧཱ་པད་མེ་ ཞེས་པ་དང་། འཁོར་ལོའི་
ཕྱག་རྒྱས་འབྱུང་པོ་རྣམས་སྤྱན་དྲངས་ནས། ཨོཾ་ཨཱཿཧཱུྃ་ཧོ བེ་ཏཱ་ཌ། བི་ཀྲི་ཏ་མུ་ཁ།
ཤཱ། ཀཱ་ ཀ །སཱུ་ ཀ་ར། གྲི་དྷ། བྱ་ གྷ། ཨུ་ ལུ་ཀ །ཛམ་བུ་ཀ །ག་ རུ་ཊ། མུ་ཁེ་ བྷུ
ཞེས་ པ་ རྣམས་ ཀྱི་མཐར། ས་ པཱ་ རི་ཝ་རེ་ བྷུ ཨི་དཾ། བྷ་ལཾ། གནྡྷཾ། པུསྶཾ། དྷ་ པཾ།
དཱི་པཾ། ཨ་ཀྵ་ཏཾ། ད་དཱ་མ་ཧེ་ཏེ་ཙ་ཨ་ག་ཏ། ས་པཱ་རི་ཝ་རཿ ཤྲཱི་གྷཾ། ཨི་དཾ། བ་ལཾ།
གྲིནྡན་དུ། ཁཱ་དན་དུ། པི་ཝན་ཏུ། ཛཧཱུྃ་བཾ་ཧོ༔ སི་ཏྲིབ་ཏཱ། སརྦ་སཏྭཱ་ནཱཾ། ཤན་ཏཾ།
པུཏྟཾ། རཀྟ་ཨཱ་ བ་ ར་ཎ། ཀུབ་ཏཾ། ཀུཅན་ཏུ་ཧུ་ཧཱུཾ་ ཕཊ། བཛྲ་ དྷ་ ར་ ཨངྷ་ པ་ ཡ་ཏི་
སྭཱཧཱ། ཞེས་པ་འདི་སྦྱར་བས་སོ་སོ་ལ་གཏོར་མ་ཕུལ་ནས། སོ་སོའི་གཏོར་མ་རང་
རང་གི་ཕྱོགས་སུ་བཏང་བར་བྱ་སྟེ། ཆོས་སྐྱོང་ལ་སོགས་པའི་གཏོར་མ་གཞན་
6 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
ཡང་ཇི་ལྟར་འདོད་པ་བཞིན་དུ་དབུལ་བར་བྱའོ། །རྡོ་རྗེ་མཁའ་འགྲོ་མ་རྣམས་
སྦྱན་དྲངས་ནས། གཏོར་མ་དབུལ་བ་ནི་དབང་གི་ཆོ་གར་བསྟན་ཟིན་ཏོ། །
ཞིང་སྐྱོང་དང་། གྲོང་གི་བདག་པོ་རྣམས་ལ་གཏོར་མ་སྦྱིན་པ་ནི། སྔར་བསྟན་
པའི་ཆོ་ག་ཉིད་ཀྱིས་སོ། །འོན་ཀྱང་འདིར། ཨ་པ་ར་སྦྲ་ནཾ་གཙྪ་གཙྪ་སྭཱཧཱ། ཞེས་པའི་
གནས་སུ། སྭ་སྠཱ་ནཾ་གཙྪ་སྭཱཧཱ། ཞེས་པ་གཞུག་པར་བྱ་སྟེ། འདི་ནི་ཁྱད་པར་རོ། །
དེ་བཞིན་དུ། འབྱུང་པོ་ཐམས་ཅད་པའི་གཏོར་མས་ ཀྱང༌། སེམས་ཅན་ཐམས་
ཅད་ཚིམ་པར་བྱ་སྟེ། གཏོར་མའི་ཆོ་གའོ། ། །
དེ་ནས་བདག་ཉིད་བདུད་རྩི་ལྔ་ལ་སོགས་པ་བཟའ་བས་ཚིམ་པར་བྱ་སྟེ།
གོང་དུ་བསྟན་པའི་ཆོ་གས་སྦྱང་བ་དང༌། སྤེལ་བ་དང་། སྦར་བ་དང་། བདུད་རྩིར་
བྱས་ནས། ཕུད་ཀྱིས་བླ་མ་དང་དཀོན་མཆོག་ལ་སོགས་པ་ཉེ་བར་མཆོད་ཅིང་།
ཨོ་ཧ་ རི་ཏེ་པིཎ་ཊ་ཀེ་པྲ་ཏཱིཙྪ་སྭཱཧཱ། ཞེས་པ་འདིས་འཕྲོག་མ་རྣམས་ལ་ཆང་བུ་
གཉིས་དང་། ཨོཾ་སརྦ་དཱུ་ཏཱི་ཀེ་ཨ་གྲྭ་གྲ་སཾ་པྲ་ཏཱིཙྪ་སྭཱཧཱ། ཞེས་པ་འདིས་ཕོ་ཉ་མོ་
རྣམས་ལ་ཆང་བུ་བྱིན་ནས་དེ་དག་ཚིམ་པར་བྱའོ། །དེ་ནས་ནང་གི་སྦྱིན་སྲེག་གི་
ཚུལ་དུ་ལྷ་མཆོད་པའི་བསམ་པས་བླང་དོར་གྱི་རྟོག་པ་སྤངས་ནས་བདག་ཉིད་
རན་ཙམ་དུ་ལོངས་སྤྱད་པར་བྱ་ཞིང་། མཐར་ཡང་། ཨོཾ་ཁ་ཁ་ཁཱ་ཧི་ཁཱ་ཧི་ཨུཙིཏྟ་བ་
ལོ་ ཨུ ཙིཥྛ་ བྷཀྵ་ བྷཀྵ་ཀ་ སྭཱཧཱ། ཞེས་ པ་ འདིས་ ལྷག་མ་ལ་དབང་བའི་འབྱུང་པོ་
རྣམས་ཀྱང་ཚིམ་པར་བྱ་སྟེ། ཁ་ཟས་ཀྱི་རྣལ་འབྱོར་རོ། །
དེ་ནས་སྤྱོད་ལམ་ཐམས་ཅད་དུ་སྣང་བ་ཐམས་ཅད་སྒྱུ་མ་ལྟ་བུ་དང་། གྲགས་
པ་ཐམས་ཅད་བྲག་ཆ་ལྟ་བུ་ལ་སོགས་པས་ཆོས་ཐམས་ཅད་སྟོང་པ་ཉིད་དུ་ཤེས་
པར་བྱའོ། །མཚན་མོ་ཉལ་བའི་ཚེ་ཡང་དེ་ལྟར་ཤེས་པ་ཉིད་ཀྱི་ངང་ནས་གནས་
77 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དྲུག་ཏུ་རྡོ་རྗེ་དྲུག་བཀོད་དེ། བདེ་པ་ཆེན་པོ་རང་བཞིན་གྱིས་འོད་གསལ་པ་ཆོས་
ཀྱི་སྐུར་ གཉིད་ལོག་ པར་ བྱ་ ཞིང་། སད་ པའི་ ཚེ་ ལངས་ཏེ་དབང་བསྐུར་བའི་
སྐབས་དང༌། རྗེས་སུ་མཐུན་པའི་ཆོ་གས་ཁྲུས་བྱས་ནས། སླར་ཡང་ཇི་སྐད་བཤད་
པའི་རྣལ་འབྱོར་ལ་འཇུག་པར་བྱའོ། །ཡང་ན། ཁ་ལ་སོགས་པ་དག་པའི་རྗེས་ལ།
ཁྲོ་བོ་བཅུའི་སྲུང་འཁོར་ཙམ་དང་། ལམ་བསྟེན་པ་ལ་སོགས་པའི་མཐར་ཐུག་གི་
འཁོར་ལོ་ཙམ་བསྒོམ་པ་ཡང་རྗེས་སུ་གནང་སྟེ། གང་གི་ཕྱིར་ལྷ་དང་ལྷ་མོ་ལྷག་
མ་རྣམས་ནི་འདི་དག་ཉིད་ལ་འདུས་པའི་ཕྱིར་རོ། །དེ་ཡང་ཙཱ་མུན་ཌ་དང༌། ཕག་
མོ་དང༌། དྲག་མོ་དང་། དབང་མོ་རྣམས་ནི་གྲངས་བཞིན་དུ་སྒྲོལ་ལམ་དང་། གོས་
དཀར་མོ་དང༌། མཱ་མ་ཀཱི་དང་། སྤྱན་མ་རྣམས་ལས་བྱུང་བ་སྟེ། ཚངས་མ་དང་།
དཔལ་མོ་དང་། གཞོན་ནུ་མ་དང༌། ཁྱབ་འཇུག་མ་རྣམས་ནི་དྲི་དང༌། གཟུགས་
དང༌། རོ་དང༌། རེག་བྱའི་རྡོ་རྗེ་མ་རྣམས་ལས་བྱུང་བའོ། །ཁྱབ་འཇུག་དང་། རླུང་
ལྷ་དང་། མེ་ལྷ་དང་། རྒྱ་མཚོ་དང༌། ཚངས་པ་དང་། དྲག་མོ་རྣམས་ནི་མི་བསྐྱོད་
པ་དང་། དོན་ཡོད་གྲུབ་པ་དང༌། རིན་ཆེན་དབང་པོ་དང་། འོད་དཔག་མེད་དང་།
རྣམ་ པར་ སྣང་ མཛད་ དང་། རྡོ་ རྗེ་ སེམས་ དཔའ་ རྣམས་ ལས་ བྱུང་ བ་ སྟེ། ནོར་
བདག་ དང་། དབང་ པོ་ དང་། ལོག་ འདྲེན་དང༌། གདོང་དྲུག་དང༌། བདེན་ བྲལ་
དང༌། གཤིན་རྗེ་རྣམས་ནི་ཀུན་ཏུ་བཟང་པོ་དང་། རྣམ་པར་སེལ་བ་དང་། འཇིག་
རྟེན་དབང་ཕྱུག་དང༌། སའི་སྙིང་པོ་དང༌། ནམ་མཁའི་སྙིང་པོ་དང་། ཕྱག་ན་རྡོ་རྗེ་
རྣམས་ལས་བྱུང་བའོ། །འདི་དག་གི་ལྷ་མོ་རྣམས་ཀྱང་ཡུམ་དྲུག་དང་། སེམས་མ་
དྲུག་ ལས་ བྱུང་ བ་ སྟེ། འདབ་ མའི་ ལྷ་ མོ་རྣམས་ ནི་ རང་ རང་ གི་གཙོ་མོ་དང་ །
གཙོ་བོར་འདུས་པ་ཉིད་དོ། །དེ་བཞིན་དུ། གཙུག་ཏོར་དང་། དབྱུག་པ་སྔོན་པོ་
- 78 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང༌།
དང་། འདོད་པའི་རྒྱལ་པོ་དང༌། མི་གཡོ་བ་དང་། གནོད་མཛེས་རྣམས་ནི་མི་བསྐྱོད་
པ་དང༌། ནམ་མཁའི་ སྙིང་པོ་དང༌། འཇིག་རྟེན་དབང་ཕྱུག་དང༌། ཕྱག་ན་རྡོ་རྗེ་
རྣམས་ལས་བྱུང་བ་སྟེ། ཤིན་ཏུ་སྔོན་མོ་དང་། འོད་ཟེར་ཅན་མ་དང༌། ཙུན་དཱ་དང་།
ཁྲོ་གཉེར་ཅན་དང་། རྡོ་ རྗེ་ ལྕགས་སྒྲོག་མ་དང་། དྲག་ཅན་མ་རྣམས་ནི། རྡོ་རྗེ་
དབྱིངས་ཀྱི་དབང་ཕྱུག་མ་དང་། དྲི་དང༌། གཟུགས་དང་། རོ་དང་། རེག་བྱ་དང་།
སྒྲའི་རྡོ་ རྗེ་མ་རྣམས་ལས་བྱུང་བའོ། །ཀླུ་རྣམས་དང་། རབ་གཏུམ་མ་རྣམས་ནི་
བུམ་པ་རྣམས་དང་། ནུས་མ་རྣམས་ལས་བྱུང་བ་སྟེ། ཕྱོགས་ཀྱི་ངེས་པ་གང་དང་
གང་ན་གནས་པ་དེ་དང་དེའི་རིགས་ཀྱི་དབང་གིས་སོ། ། གཞན་འདོད་མ་དང༌།
ཕྱིར་འདོད་མ་རྣམས་ཀྱང་གང་ལས་བྱུང་བ་དེར་འདུས་པ་ཉིད་དོ། །ཡང་ན་ཐམས་
ཅད་ ལ། ཁྱབ་ པར་ བྱེད་ པ་ ཉིད་ཡིན་ པའི་ ཕྱིར། བཅོམ་ ལྡན་ འདས་ ཡུམ་ དང་
བཅས་པ་འབའ་ཞིག་གམ། དཔའ་པོ་གཅིག་པ་ཡང་བསྒོམ་པར་བྱའོ། །དེ་ལྟར་
འཇིག་རྟེན་པའི་དངོས་གྲུབ་ཀྱི་དོན་དང་། བསོད་ནམས་ཀྱི་ཚོགས་ཀྱི་དོན་དང་།
ལམ་ཡོངས་སུ་ཤེས་པར་བྱ་བ་དང༌། ཀུན་རྫོབ་ཏུ་གཞན་ལ་ཉེ་བར་བསྟན་པའི་
དོན་དུ་བསྐྱེད་པའི་རིམ་པ་གཙོ་བོར་བྱས་པ་སྟེ་དྲང་བའི་དོན་ཏོ། ། །
ངེས་པའི་དོན་དུ་ནི་བརྟགས་པའི་སྒོམ་པ་དང་། བཟླས་པ་ལ་སོགས་པ་ཡོངས་
སུ་དོར་ནས། རྣམ་པར་མི་རྟོག་པའི་ཏིང་ངེ་འཛིན། སྤྲོས་པ་ཐམས་ཅད་དང་བྲལ་
ཞིང་མཚན་མ་ཐམས་ཅད་ཉེ་བར་ཞི་བ། ཤེས་རབ་ཀྱི་ཕ་རོལ་ཏུ་ཕྱིན་མ། རྣམ་པ་
ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད། ཕྱག་རྒྱ་ཆེན་མོ་རང་བཞིན་གྱིས་
འོད་གསལ་བ། གཞོམ་དུ་མེད་ཅིང་རྡུལ་ཕྲ་ རབ་ཀྱི་ཆོས་ལས་རྣམ་པར་འདས་
པའི་ཆོས་ཉིད་ཀྱི་སྣང་བ་ཕྲ་བརྒྱད་ཕབ་པ་ལྟ་བུ་ལ་ཤིན་ཏུ་མཉམ་པར་བཞག་པར་
- 79 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བྱ་སྟེ། དེ་ལྟར་ན་རླུང་བཅུ་ཨ་བ་དྷཱ་ཏཱིར་ཞུགས་པ་ལས་བྱུང་བའི་དགའ་བ་དང༌།
མཆོག་ཏུ་དགའ་བ་ལ་སོགས་པའི་མཐར་ལྷན་ཅིག་སྐྱེས་པའི་དགའ་བ། མཆོག་ཏུ་
མི་འགྱུར་བའི་ཡེ་ཤེས་བདེ་བ་ཆེན་པོས་ཕུང་པོ་དང་ཁམས་དང་དབང་པོ་ལ་
སོགས་པ་རབ་ཏུ་འཇུག་ཅིང་རོ་མཉམ་པར་བྱས་ནས། དྲི་མ་མེད་པའི་ལུས་དང༌།།
ངག་དང་། ཡིད་དང༌། ཡེ་ཤེས་གཞོམ་དུ་མེད་པ་མངོན་དུ་བྱེད་པར་འགྱུར་བ་ཉིད་
དོ། །དེ་བཞིན་དུ། ངག་གི་བརྗོད་པ་དང་། བགྲང་ཕྲེང་ལ་སོགས་རྣམ་པར་གསོལ་
བ་ལ་སོགས་ཡོངས་སུ་དོར་ནས། སྲོག་གི་བཟླས་པ་ལ་གཅིག་ཏུ་བརྩོན་པས།
རླུང་རྣམས་གཡོ་བ་མེད་པར་བྱས་ཏེ། དེ་ལྟར་ན་རྣམ་པར་ཤེས་པའི་ཆོས་ཉིད་
ལས་ འདས་ནས། ཐམས་ ཅད་ མཁྱེན་ པའི་ སྐུ་ དང༌ ། གསུང་དང་། ཐུགས་དང་།
ཤེས་སྒྲིབ་མེད་པ་སྐྱེ་བ་འདི་ལ་མངོན་དུ་བྱེད་པར་འགྱུར་བ་ཉིད་དོ། །དེ་ལྟར་བས་
ན་ཐམས་ཅད་མཁྱེན་པའི་གོ་འཕང་ཐོབ་པར་འདོད་པ་དག་གིས་གྲུབ་པ་ཆེན་པོ་
བརྒྱད་ལ་སོགས་པ་འཇིག་རྟེན་པའི་ཕུན་སུམ་ཚོགས་པ་ཐམས་ཅད་དོར་ནས།
ལུས་ཀྱི་ལོངས་སྤྱོད་ལ་ལྟོས་པ་མེད་པ་དང་། ངག་གི་ལོངས་སྤྱོད་ལ་ལྟོས་པ་མེད་
པ་དང༌། ཡིད་ཀྱི་ལོངས་སྤྱོད་ལ་ལྟོས་པ་མེད་པ་དང་། འཕོ་བའི་ལོངས་སྤྱོད་ལ་
ལྟོས་པ་མེད་པ་དང་། སོ་སོར་སྡུད་དང་བསམ་གཏན་དང་། །སྲོག་རྩོལ་དེ་བཞིན་
འཛིན་པ་དང༌། །རྗེས་སུ་དྲན་དང་ཏིང་ངེ་འཛིན། །རྣལ་འབྱོར་ཡན་ལག་དྲུག་ཏུ་
འདོད། །ཅེས་པ་ཡན་ལག་དྲུག་གི་རྣལ་འབྱོར་རྒྱུད་ཐམས་ཅད་རྫོགས་པའི་རིམ་
པ་ལ་ནན་ཏན་སྙིང་པོར་བྱ་བ་ཁོ་ནའོ། །
དེ་ལྟར་བསྐྱེད་པ་དང་རྫོགས་པའི་རིམ་པ་ནི། དྲང་བ་དང་ངེས་པའི་དོན་དུ་
བཅོམ་ལྡན་འདས་ཀྱིས་གསུངས་ཏེ། མངོན་པར་བརྗོད་པ་འབུམ་པ་ལས། །འཇིག་
- 80 -



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་།
རྟེན་ཀུན་རྫོབ་བདེན་པ་ཡིས།། འཇིག་རྟེན་དངོས་གྲུབ་བསྒྲུབ་པའི་ཕྱིར། །སྔགས་
བཟླས་དེ་བཞིན་ཆོ་ག་དང་། །རྣམ་རྟོག་སྒོམ་པར་རབ་ཏུ་གསུངས། །དོན་དམ་བདེན་
པས་ གསུངས་ པ་ནི། །ཡེ་ཤེས་ སྐུ་ནི་ རབ་ བསྒྲུབ་ཕྱིར། །ཀུན་རྟོག་ཐམས་ཅད་
སྤངས་པ་ཡི། །སྒོམ་པ་དེ་བཞིན་གཤེགས་པས་གསུངས། །ཞེས་པ་དང༌། དགྱེས་
པ་རྡོ་རྗེ་རྩ་བའི་རྒྱུད་ལས་ཀྱང་། དཀྱིལ་འཁོར་འཁོར་ལོའི་ཁང་པ་དང་། །ལྷ་རྣམས་
ཇི་ལྟར་བསྐྱེད་པ་དང་། །ཡེ་ཤེས་དགུག་དང་དབང་བསྐུར་དང་། །དེ་བཞིན་འཁོར་
ལོ་རྩ་དང་ནི། །ཁུ་བ་རླུང་རྣམས་གང་བསྟན་ཏེ། །བྱིས་པ་རྣམས་ནི་གཞུག་པའི་ཕྱིར།།
འཇིག་རྟེན་མགོན་པོས་བསྟན་ པ་ ཡིན། །ངེས་དོན་མ་ཡིན་གཞན་དུ་དཔྱད། །
དཀྱིལ་འཁོར་ཚུལ་དང་ལྷ་དག་དང་། །ཡེ་ཤེས་དགུག་དང་དབང་བསྐུར་དང་། །
ཁུ་བ་རླུང་དུ་སུ་ལྟ་བ། །ཀྱེ་ཡི་རྡོ་རྗེ་དེས་མི་ཤེས། །ཞེས་པ་དང་། དགྱེས་པ་རྡོ་རྗེ་
བསྡུས་པའི་རྒྱུད་ཀྱི་འགྲེལ་པར་ཡང་། བསྐྱེད་པའི་རིམ་པའི་ཤེས་པ་ནི། །སངས་
རྒྱས་བྱ་བ་དེས་མི་བྱེད། །རྣལ་འབྱོར་རྣམས་ལ་མངོན་སུམ་དུ། །རང་རིག་གྱུར་པ་
གང་ཡིན་དེ། །རྫོགས་ པའི་ རིམ་པ་ཡེ་ཤེས་ནི། །སངས་རྒྱས་ བྱ་བ་བྱེད་མཆོག་
ཡིན། །ཞེས་པ་དང་། ཕྱག་རྒྱ་དཀྱིལ་འཁོར་སྔགས་ལ་སོགས། །ཡིད་འོང་བདག་
གིས་གང་བསྟན་པ། །ཟབ་ཅིང་རྒྱ་ཆེའི་ཆོས་ཀྱི་ནི། །སྐལ་བ་མེད་པའི་བདག་ཉིད་
ལའོ། །ཞེས་པ་དང་། དེ་བཞིན་དུ། གཞལ་ཡས་ཁང་དང་། ལྷ་ལ་སོགས་པ་བརྟག་
པ་ནི་དྲང་བའི་དོན་ཏོ། །ཞེས་པ་ལ་སོགས་པ་འཕགས་པ་རྡོ་རྗེའི་སྙིང་པོས་རྒྱ་ཆེར་
གསུངས་ལ། བསྡུས་པའི་རྒྱུད་ཀྱི་རྒྱལ་པོ་ལས་ཀྱང་། དེ་ཕྱིར་རྒྱལ་པོ་རང་སེམས་
དྲི་མ་རྣམ་པར་བྲལ་བ་དག་ནི་དཀྱིལ་འཁོར་དབང་པོ་རབ་ཏུ་བྱ། །ཞེས་གསུངས་
ཤིང་། དེ་ཉིད་ཀྱི་འགྲེལ་པར་ཡང་། འདིར་ནི་གང་ཞིག་བརྟག་པའི་སྒྲུབ་ཐབས་དེ་
XT -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ནི་འཁྲུལ་པ་ཞེས་ཏེ། རྡོ་རྗེ་ཅན་གྱི་སྒྲུབ་ཐབས་མཐའ་དག་གང་ཡིན་པའོ། །དེ་ཕྱིར་
རྒྱལ་པོ་རང་སེམས་དྲི་མ་རྣམ་པར་བྲལ་བ་སྟེ། བརྟག་པ་དང་བྲལ་བ་དག་ནི་དཀྱིལ་
འཁོར་གྱི་དབང་པོར་བྱའོ། །ཞེས་པའོ། །ཞེས་པ་དང་། ཡང་དེ་ཉིད་ལས། འཇིག་
རྟེན་པའི་བདེན་པ་ནི་དཀྱིལ་འཁོར་གྱི་འཁོར་ལོ་རྣམ་པར་རྟོག་པའི་སྒོམ་པ་
བསྐྱེད་པའི་རིམ་པས་འཇིག་རྟེན་པའི་དངོས་གྲུབ་སྒྲུབ་པར་བྱེད་པའོ། །འཇིག་
རྟེན་ལས་འདས་པའི་བདེན་པ་ནི་དུ་བ་ལ་སོགས་པའི་མཚན་མ་རྣམ་པར་མི་རྟོག་
པའི་སེམས་རྫོགས་པའི་རིམ་པས་ཕྱག་རྒྱ་ཆེན་པོའི་དངོས་གྲུབ་སྒྲུབ་པར་བྱེད་དོ།།
རྫོགས་པའི་རིམ་པ་ནི་ལྷན་ཅིག་སྐྱེས་པ་རྣམ་པར་མི་རྟོག་པ་སྟེ་རྣམ་པ་ཐམས་ཅད་
དུ། ཞལ་དང་། ཕྱག་དང་། ཁ་དོག་དང་། དབྱིབས་ཀྱི་རྟོག་པ་དང་བྲལ་བའོ། །ཞེས་
པ་དང་། བཅོམ་ལྡན་འདས་དེ་ཁོ་ན་ཉིད་རིག་པས་ཀུན་རྫོབ་ཀྱི་བདེན་པ་ལ་བརྟེན་
ནས། སེམས་ཅན་ གྱི་བསམ་ པའི་ དབང་གིས་བྱིས་པའི་བློ་ཅན་བརྩོན་འགྲུས་
དམན་པ། དོན་དམ་པའི་དེ་ཁོ་ན་ཉིད་ལ་ཡོངས་སུ་རྟོག་པ་མི་བྱེད་པ། ཟབ་པ་
དང་རྒྱ་ཆེ་བའི་ཡེ་ཤེས་ལ་སེམས་སྐྲག་པ། ཞི་བ་ལ་སོགས་པའི་ལས་སྒྲུབ་པ་ལ་
མངོན་པར་དགའ་བ། དབང་པོ་ཡུལ་ལ་ཉེ་བར་སྤྱོད་པ་ལ་ཆགས་པ། རལ་གྲི་དང་།
རི་ལུ་དང་། མིག་སྨན་དང་། བཅུད་དང་། བཅུད་ལེན་དང་། འཇིག་རྟེན་པའི་དངོས་
གྲུབ་སྒྲུབ་པ་ལ། མངོན་པར་དགའ་བ་རྣམས་ལ་རྟེན་ཅིང་འབྲེལ་བར་འགྱུར་པའི་
ཡེ་ཤེས། རྟེན་ཅིང་འབྲེལ་པར་འབྱུང་བའི་དབང་པོའི་སྤྱོད་ཡུལ་ཉི་ཚེ་བ་ཉི་ཚེ་བའི་
དོན་བྱེད་ནུས་པ་གསུངས་སོ། །ཉི་ཚེ་བའི་དོན་བྱེད་ནུས་པ་དེ་ཉིད་ཀྱི་ཕྱིར། དེ་
བཞིན་གཤེགས་པའི་གསུངས་འདི་ནི་དོན་དམ་པའི་བདེན་པ་ལ་བརྟེན་པ་མ་ཡིན་
ནོ། །ཞེས་དང་། སེམས་ཅན་གྱི་བསམ་པའི་དབང་གིས་རལ་གྲི་དང་། རི་ལུ་དང་།



དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་། །
མིག་སྨན་དང་། བཅུད་དང༌། བཅུད་ལེན་ལ་སོགས་པ་འཇིག་རྟེན་པའི་དངོས་
གྲུབ་བསྒྲུབ་པའི་དོན་དུ་དཀྱིལ་འཁོར་གྱི་འཁོར་ལོ་སྒོམ་པ་བཅོམ་ལྡན་འདས་ཀྱིས་
གསུངས་ཏེ། དེའི་ཕྱིར་དཀྱིལ་འཁོར་གྱི་འཁོར་ལོའི་ལྷ་མངོན་སུམ་དུ་བྱས་པ་ལས།
རལ་ གྲི་ ལ་ སོགས་ པའི་དངོས་གྲུབ་རྣམས་འགྲུབ་པར་འགྱུར་ གྱི། སྒྲུབ་ པ་པོ་
ཐམས་ཅད་མཁྱེན་པ་ཉིད་དུ་ནི་འགྲུབ་པར་མི་འགྱུར་རོ། །ཞེས་པ་དང༌། འདིར་
དཀྱིལ་འཁོར་གྱི་འཁོར་ལོ་ཅན་གང་ཞིག་འདུས་པའི་དཀྱིལ་འཁོར་སྤྲོ་བར་བྱེད་
པ་དེས་ནི་འཁོར་ལོ་སྡོམ་པའི་དཀྱིལ་འཁོར་ལ་སོགས་པ་སྤྲོ་བར་མི་ནུས་སོ། །
གང་ཞིག་འཁོར་ལོ་སྡོམ་པ་སྤྲོ་བར་བྱེད་པ་དེས་ནི་འདུས་པ་ལ་སོགས་པ་སྤྲོ་བར་
མི་ནུས་ཏེ། ཉེ་ཚེ་བ་ཉིད་ཀྱིས་ ཕྱིར་རོ། །ཞེས་པ་དང་། གཟུགས་ལ་སོགས་པར་
རྟོགས་པ་དཀྱིལ་འཁོར་གྱི། །འཁོར་ལོ་སྡོམ་པ་གོམས་པར་གྱུར་པས་ནི། གྲུབ་པ་
འཇིག་རྟེན་པ་དག་འགྲུབ་འགྱུར་གྱི། །འདོད་པའི་དངོས་གྲུབ་ཆེན་པོ་ག་ལ་ཞིག །
ཅེས་པ་ལ་སོགས་པ་རྒྱ་ཆེར་གསུངས་སོ། ། ངེས་པའི་དོན་གྱི་སྒོམ་པ་ནི། དབང་
གི་ཆོ་གར་ཡང་བསྡུས་ཏེ། དེ་ལྟར་དྲང་བ་དང་། ངེས་པའི་དོན་གྱི་སྒོམ་པ་བསྐྱེད་
པ་དང་། རྫོགས་པའི་རིམ་པ་ནི་འཇིག་རྟེན་དང་འཇིག་རྟེན་ལས་འདས་པའི་དངོས་
གྲུབ་ཀྱི་དོན་དུ་རྒྱུད་ཐམས་ཅད་ལས་བཅོམ་ལྡན་འདས་ཀྱི་ངེས་པའོ། །
གང་འདིར་གཅིག་ཏུ་རང་དགའི་བློ་དོར་ནས། །འཕགས་པའི་གསུང་ཉིད་དཔང་
དུ་བྱས་ནས་བསྡུས། །དེ་ལྟར་ལགས་ཀྱང་འཁྲུལ་པའི་ཆ་མཆིས་ན། །བདག་གིས་
ནོངས་པ་མཁས་ལ་བཟོད་པར་གསོལ། །འདི་ལ་གང་གི་ལྷག་བསམ་དག་པ་ཡིས།།
ཉེ་བར་བསྐུལ་དང་མཐུན་པའི་རྐྱེན་སྦྱར་དང་། །བདག་གིས་འབད་ལས་བསོད་
ནམས་གང་སྐྱེས་པ། །དེ་ཡང་འགྲོ་བའི་བྱང་ཆུབ་དོན་དུ་བསྔོ། །འདི་ན་བློ་མཆོག་



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ལྡན་པ་རྣམས་ཀྱང་རྡོ་རྗེ་ཐེག་ལ་འཇུག་མི་བྱེད། །རྡོ་རྗེའི་ཐེག་ལ་ཞུགས་པ་རྣམས་
ཀྱང་རྒྱུད་སྡེའི་དོན་ལ་དཔྱོད་པ་ཉུང་། །རྒྱུད་ལ་རྣམ་པར་དཔྱོད་པ་རྣམས་ཀྱང་
སྦས་པའི་བསྡུས་རྒྱུད་ཐོར་བུ་ལེན། །སྦས་རྒྱུད་འཆད་ལ་བརྩོན་པ་རྣམས་ཀྱང་ས་
བཅུ་པ་ཡི་འགྲེལ་པ་འདོར། །དེ་ཕྱིར་བདག་ནི་རྩ་བའི་རྒྱུད་རྣམས་དང་། །སེམས་
དཔའ་ཆེན་པོ་རྣམས་ཀྱི་ རྗེས་ཞུགས་ནས། །དྲང་དང་ངེས་དོན་རྣམ་པར་འབྱེད་
མཁས་པ། །གཟུ་བོར་གནས་གང་དེ་དག་ཀུན་ལ་འདུད། །
དཔལ་དུས་ཀྱི་འཁོར་ལོའི་སྒྲུབ་ཐབས་དཔག་བསམ་ལྗོན་ཤིང་ཞེས་བྱ་བ། བློ་
ལྡན་མང་པོས་བསྐུལ་བའི་ངོར། བཙུན་པ་དོལ་པོ་པས། དཔལ་ས་སྐྱའི་ཆོས་གྲྭ་ཆེན་
པོར་སྦྱར་བ་རྫོགས་སོ།། །། །
སླད་ནས་ཀྱང་རྒྱ་དཔེ་ལ་གཏུགས་ནས། ཅུང་ཟད་བཅོས་ཤིང་སྔགས་རྣམས་ཀྱང་
དག་པར་བགྱིས་པས། རིང་ཐུང་ལ་སོགས་པ་འདི་བཞིན་མཛད་པར་ཞུ། དཔེ་འདི་
དག་གི་ནང་ན་དེ་སྨྲའོ། །མཾ་ག་ལཾ་བྷ་ཝ་ཏུ། དགེའོ།།
《མ་དཔེ་ནི་འབྲས་གནས་བཅུའི་དཔེ་རྙིང་། ཕྱི་ཀ ༢༡༥ དང༌། འཛམ་ཐང་པར་མ་བཅས་ཡིན།)
-84-



༄༅། །དབང་གི་ཆོ་ག་ཡེ་ཤེས་རྒྱ་མཚོ་ཞེས་བྱ་བ་
བཞུགས་སོ། །
རྒྱ་གར་སྐད་དུ། སེ་ཀ་བི་དྷི་ཛྙཱ་ན་ས་མུ་དྲ་ནཱ་མ༔ བོད་སྐད་དུ། དབང་གི་ཆོ་ག་
ཡེ་ཤེས་རྒྱ་མཚོ་ཞེས་བྱ་བ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །
གང་གི་སྐུ་ནི་ཀུན་འགྲོ་མི་ཟད་གཞོམ་དུ་མེད་ཅིང་ངེས་པ་ཉིད་ཀྱང་མ་མཆིས་
ལ། །གསུང་གི་དབྱངས་ཀྱང་ཉི་ཚེ་མ་ལགས་སྒྲ་བརྙན་ལྟ་བུར་འགྲོ་ཀུན་སྐད་ཀྱིས་
ལམ་རབ་སྟོན། །ཐུགས་ནི་བདེ་བ་དམ་པས་གང་བའི་ཡེ་ཤེས་ཉིད་གྱུར་འཕྲིན་ལས་
ཉིད་ཀྱང་དཔག་ཡས་ལ། །རྨད་བྱུང་ཡོན་ཏན་མཐའ་ཡས་གཏེར་མངའ་ཀུན་མཁྱེན་
སྟོན་པ་གཅིག་པུ་དེ་ལ་རབ་བཏུད་ནས། །དེ་ཉིད་གྱི་ནི་མཆོག་གི་ཐུགས་རྗེས་བསྡུས་
རྒྱུད་རྣམས་སུ་ངེས་པར་སྦས་ཤིང་དཀྲུགས་གྱུར་ཀྱང་། །དཔལ་ལྡན་རྩ་བའི་རྒྱུད་
ཆེན་རྣམས་ལས་ཡང་དག་ཇི་བཞིན་གསལ་བར་གསུངས་གང་ས་བཅུ་པའི། །དབང་
ཕྱུག་རྣམས་ཀྱིས་ངེས་པར་མཛད་པའི་དབང་དོན་མ་ནོར་བྱིས་པ་འཇུག་དང་གོང་
མ་དང་། །གོང་མའི་གོང་མ་འཇིག་རྟེན་འཇིག་རྟེན་འདས་པའི་དབང་གིས་རབ་ཏུ་
ཕྱེ་བ་དེ་འདིར་བསྡུ། །ཆོས་ཚུལ་རྒྱ་མཚོ་འདི་ལ་ལེགས་ཞུགས་ན། །སྤོབས་པ་རྒྱ་
མཚོ་ངེས་པར་སྐྱེ་འགྱུར་བས། །ཡོན་ཏན་རྒྱ་མཚོ་དོན་གཉེར་ཤེས་ལྡན་དག །ཡེ་
ཤེས་རྒྱ་མཚོ་འདི་ལ་དགྱེས་པར་མཛོད། །
དེ་ལ་འདིར་བདག་ཅག་གི་སྟོན་པ་བཅོམ་ལྡན་འདས་དེའི་བསྟན་པའི་སྙིང་
པོའི་སྙིང་པོ་ནི་རྡོ་རྗེའི་ཐེག་པ་སྟེ། དེར་ཀུན་རྫོབ་དང་དོན་དམ་པའི་བདེན་པས་
- 85 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཀྱི་དོན་དང་། བསོད་ནམས་
དང་ཡེ་ཤེས་ཀྱི་ཚོགས་ཀྱི་དོན་དུ། དྲང་བ་དང་ངེས་པའི་དོན་གྱིས་བསྐྱེད་པ་དང་
རྫོགས་པའི་རིམ་པ་གསུངས་ལ། དེ་ཡང་དབང་བསྐུར་བ་སྔོན་དུ་འགྲོ་བ་ཅན་ཡིན་
པས་ན་དེ་བརྗོད་པར་བྱའོ། །
དེ་ལ་སྡོམ་ནི། སློབ་དཔོན་སློབ་མ་ཡོངས་བརྟགས་གསོལ་གདབ་མཆོད། །
དུས་དང་ས་སོགས་བརྟགས་ནས་ཆོ་ག་བརྩམ། །ས་དང་གསོལ་གདབ་བུམ་པ་
ཐིག་སྐུད་ཚོན། །རྡོ་རྗེ་རྡོ་རྗེ་དྲིལ་བུ་སློབ་མ་དང་། །མལ་སྟན་ལྷག་པར་གནས་རྣམས་
སྟ་གོན་ཏེ། །ཐིག་གདབ་ཚོན་དགྱེ་སྦྱིན་སྲེག་བུམ་པ་དགོད། །སྔོན་དུ་འགྲོ་བས་
དཀྱིལ་འཁོར་རབ་གནས་མཆོད། །དཀྱིལ་འཁོར་ཆེན་པོར་སློབ་མ་གཞུག་པ་རྣམས།།
དབང་གི་སྔོན་དུ་འགྲོ་བའི་ཆོ་ག་ཡིན། །ཆུ་དང་ཅོད་པན་དེ་བཞིན་དར་དཔྱངས་
དང་། །རྡོ་རྗེ་དྲིལ་བུ་བརྟུལ་ཞུགས་མིང་གི་དབང་། །རྗེས་གནང་དབང་སྟེ་རྣམ་བདུན་
བསོད་ནམས་རྒྱུར། །སློབ་མ་འབྲིང་པོ་རྣམས་ལ་མཁས་པས་སྦྱིན། །མཆོག་གྱུར་
ལ་ནི་བུམ་པ་གསང་བ་དང་། །ཤེས་རབ་ཡེ་ཤེས་ཚུལ་ཁྲིམས་ཚོགས་ཀྱི་རྒྱུར། །དེ་
ནས་བཞི་པ་དོན་དམ་ཕྱག་རྒྱ་ཆེ། །ཡེ་ཤེས་ཚོགས་ཀྱི་དོན་དུ་སྦྱིན་པར་བྱ། །འདི་
དག་གིས་ནི་དངོས་གཞིའི་ཆོ་ག་བསྡུས། །དབུལ་བའི་ངེས་པ་གཤེགས་གསོལ་
རིམ་པ་དང༌། །བསྙེན་བཀུར་རིམ་པ་དཔའ་བོའི་སྟོན་མོ་ཡི། །ངེས་པ་དག་སྟེ་རྗེས་
ཀྱི་ཆོ་གའོ། །ཀུན་སྤངས་ལ་ནི་མཐའ་དག་ཚིག་གིས་སྦྱིན། །སྲིད་གསུམ་མ་ལུས་
སྙིང་རྗེའི་དབང་གིས་བསྡུ། །སློབ་དཔོན་ལ་ནི་བདག་པོ་བདག་པོ་ཆེ། །ཞེས་པའོ།།
དེ་ལ་ཤེས་ལྡན་རྣམས་ཀྱི་འདོད་པའི་དངོས་གྲུབ་ནི་བླ་མ་ལ་རག་ལས་པའི་
ཕྱིར་བྱང་ཆུབ་དོན་དུ་གཉེར་བ་རྣམས་ཀྱིས་དང་པོར་བླ་མ་ཡོངས་སུ་བརྟག་པར་
86-



དབང་གི་ཆོ་ག་ཡེ་ཤེས་རྒྱ་མཚོ།
བྱ་སྟེ། དཔལ་དོན་དམ་པའི་བསྙེན་པ་ལས། འདོད་པའི་དངོས་གྲུབ་སློབ་དཔོན་ཞལ་
གྱི་རྗེས་འབྲང་བར། །མ་ལུས་རྡོ་རྗེ་ཐེག་པར་ཐམས་ཅད་མཁྱེན་པས་གསུངས། །དེ་
ཕྱིར་སློབ་མ་རྣམས་ཀྱིས་བླ་མ་གསེར་བཞིན་དུ། །ཡོངས་སུ་བརྟགས་ན་སྡིག་པ་
ཅུང་ཟད་ཡོད་མ་ཡིན། །ཞེས་གསུངས་ཤིང་། དཔལ་ལྡན་དྲི་མ་མེད་པའི་འོད་ལས་
ཀྱང་། འདིར་སྔགས་ཀྱི་ཚུལ་ལ་འཇིག་རྟེན་དང་འཇིག་རྟེན་ལས་འདས་པའི་དངོས་
གྲུབ་འདོད་པའི་སློབ་མ་རྣམས་ཀྱིས་དང་པོར་བླ་མ་བསྟེན་པར་བྱ་སྟེ། དེ་ཡང་རྡོ་
རྗེ་སློབ་དཔོན་ཡོངས་སུ་བརྟག་པ་གསུངས་པའི་ཚོགས་ཡང་དག་པར་ཡོངས་སུ་
བརྟགས་ནས་སོ། །རྣམ་པ་གཞན་དུ་ཡོངས་སུ་བརྟག་པའི་མཚན་ཉིད་དང་བྲལ་
བའི་བླ་མ་བསྟེན་པས་སློབ་མ་རྣམས་ཀྱི་ཆོས་ཕྱིན་ཅི་ལོག་ཏུ་འགྱུར་ཏེ། ཆོས་ཕྱིན་
ཅི་ལོག་པས་དམྱལ་བར་འགྲོ་བར་འགྱུར་རོ། །ཞེས་པ་ལ་སོགས་པ་རྒྱ་ཆེར་གསུངས་
པའི་ཕྱིར་རོ། །དེ་ལྟར་ཡོངས་སུ་བརྟགས་ནས་ཀྱང་བླ་མ་དམ་པ་མཚན་ཉིད་དང་
ལྡན་པ་བསྟེན་པར་བྱ་སྟེ། རྩ་བའི་རྒྱུད་ལས། བརྟན་ཞིང་དུལ་ལ་བློ་གྲོས་ལྡན། །
བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་
ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་ཤེས་ཤིང་། །དཀྱིལ་འཁོར་
འབྲི་བའི་ལས་ལ་མཁས། །གསང་སྔགས་འཆད་བྱེད་སློབ་དཔོན་ཏེ། །དང་བའི་
བདག་ཉིད་དབང་པོ་ཐུལ། །ཞེས་གསུངས་ལ། བསྡུས་པའི་རྒྱུད་ཀྱི་རྒྱལ་པོ་ལས་
ཀྱང་། དང་པོར་ཡང་དག་བསྟེན་བྱ་བླ་མ་དག་ཀྱང་དམ་ཚིག་ལྡན་ཞིང་རྡོ་རྗེའི་ཐེག་
ལ་ལྷག་པར་གནས། །དེ་ཉིད་བསྒོམས་ཤིང་མ་ཆགས་དྲི་མ་དག་དང་རྣམ་པར་བྲལ་
ཞིང་བཟོད་པའི་ངང་ཚུལ་ལམ་ལ་ཞུགས། །སློབ་མ་རྣམས་ལ་ལམ་ནི་སྦྱིན་བྱེད་
དམྱལ་བའི་འཇིགས་པ་འཕྲོག་ཅིང་དེ་ཉིད་ལས་ནི་ཚངས་སྤྱོད་ལྡན། །བདུད་རྣམས་
87 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
ལ་ནི་རྡོ་རྗེའི་དབྱུག་པ་དེ་ཡང་འཛིན་མའི་གཞི་ལ་རྡོ་རྗེ་སེམས་དཔར་རབ་གྲགས་
པའོ། །ཞེས་པ་དང༌། སངས་རྒྱས་ཞལ་འདི་གང་གི་སྙིང་དང་ཁ་ལ་གནས་པར་
གྱུར་པ་དེ་ནི་དཔལ་ལྡན་བླ་མའོ། །ཞེས་པ་དང་། དེ་ཉིད་ཀྱི་འགྲེལ་པར། སངས་རྒྱས་
ཞལ་ཏེ་ཡེ་ཤེས་ཞལ་འདི་སློབ་དཔོན་གང་གི་སྙིང་ལ་གནས་པ་ཞེས་པ་བསྒོམས་
པ་སྟེ། རང་གི་ཉམས་སུ་མྱོང་བ་དང་སློབ་མ་རྣམས་ལ་བསྟན་པའི་སླད་དུ་དུས་
ཐམས་ཅད་དུ་ཁ་ལ་གནས་པར་གྱུར་པ་དེ་ནི་དཔལ་ལྡན་བླ་མ་སྟེ་རྡོ་རྗེ་འཛིན་
པའོ། །ཞེས་པའི་དོན་ཏོ། །གཞན་དབང་པོ་གཉིས་ཀྱི་བདེ་བ་རྟོགས་པར་བྱེད་པ་
པོ་རྣམས་ནི་ཡིན་ནོ། །ཞེས་གསུངས་ཤིང༌། དཔལ་དོན་དམ་པའི་བསྙེན་པ་ལས་
ཀྱང་། འཁོར་བ་དང་ནི་མྱ་ངན་འདས་པའི་དངོས་ཉམས་པ། །ཤེས་རབ་ངེས་ཞུགས་
སྙིང་རྗེ་ལ་སོགས་ཐ་མི་དད། །དབང་པོ་ཕྲལ་ཞིང་རྟོགས་པ་བརྟག་ས་རུ་ནི་དཀའ།།
གཉིས་སུ་མེད་ཅིང་ཀུན་འགྲོ་ངེས་པར་ཞི་བ་ཉིད། །དེ་ཡང་དང་པོའི་སངས་རྒྱས་
རྡོ་རྗེ་སེམས་དཔའ་དཔལ། །དེ་ཉིད་འཇིག་རྟེན་མགོན་དང་དཔལ་ལྡན་འཇམ་པའི་
དབྱངས། །དེ་ནི་ཐུགས་ཀྱི་རྡོ་རྗེ་རྡོ་རྗེ་མཁའ་འགྲོ་དཔལ། །དེ་ནི་མི་འགྱུར་འགྱུར་
མེད་རྣལ་འབྱོར་གྱིས་ནི་བགྲོད། །དེ་ནི་དབང་ཕྱུག་དག་དང་ཁྱབ་འཇུག་མེས་པོ་
སྟེ། །བདུད་ལ་སོགས་འཇོམས་བདེ་བར་གཤེགས་པ་རྒྱལ་དབང་པོ། །གྲགས་པ་
དེ་ནི་ཐུབ་པ་ཤཱཀྱ་སེང་གེ་དཔལ། །དེ་ནི་སངས་རྒྱས་ཐམས་ཅད་དཔལ་ལྡན་དུས་
འཁོར་ལོ། །སྤྲུལ་པ་འདི་ལྟར་ཞི་བ་དེ་ནི་བླ་མ་དཔལ། །རབ་ཏུ་སྦས་པའི་སངས་
རྒྱས་བདེ་སྟེར་ས་གཞི་ལ། །བདུད་ཀྱི་དགྲ་གཅིག་སྐྱེ་འགྲོ་ཡི་ནི་རྩ་ལག་གཅིག །བླ་
མ་དམ་པ་བསྟེན་པ་རྣམས་ལ་ཡིད་བཞིན་ནོར། །སྲིད་པའི་བསམ་གཏན་ཆགས་
ཉམས་སྒོམ་པ་པོ། །ཆགས་ཆེན་འདོད་ཆགས་ཆེན་པོ་ལ་ནི་སེམས་བཅིངས་པ། །
x
=



དབང་གི་ཆོ་ག་ཡེ་ཤེས་རྒྱ་མཚོ།
དབང་པོའི་བདེ་བ་གཉིས་སྦྱོར་བརྟུལ་ཞུགས་ཆེན་པོ་ཅན། །ཕྱག་རྒྱ་དག་ལ་སྦྱར་
ཡང་ཆགས་པ་ཉམས་མི་མངའ། །རྣལ་འབྱོར་གྱིས་ནི་ཉི་ཟླ་དག་གི་ལམ་རབ་ཉམས།།
ཤེས་རབ་མེ་ལ་རྣལ་འབྱོར་སྟོབས་ཀྱིས་རབ་ཏུ་ཞུགས། །དཔག་མེད་བདེ་བའི་བདུད་
རྩི་ཉིད་ལ་ཆགས་པ་སྟེ། །སྡིག་འཕྲོག་རྡོ་རྗེ་འཛིན་པ་དེ་ནི་བླ་མ་དཔལ། །བུམ་
བཟང་དག་ནི་རྣམ་པར་སྤངས་ནས་ཚོལ་མི་བྱེད། །ཅེས་པ་ལ་སོགས་པ་དང་། གང་
ཞིག་སྲིད་པའི་སྐྱོན་འཇོམས་དཔལ་ལྡན་བླ་མ་དེ། །གང་ཞིག་སྙན་པའི་ངག་སྨྲ་
དཔལ་ལྡན་བླ་མ་དེ། །གང་ཞིག་ལམ་བཟང་སྟོན་པ་དཔལ་ལྡན་བླ་མ་དེ། །གང་
ཞིག་དམྱལ་བའི་མེ་འཇོམས་དཔལ་ལྡན་བླ་མ་དེ། །གང་ཞིག་སྲིད་པའི་ཕར་སྒོལ་
དཔལ་ལྡན་བླ་མ་དེ། །གང་ཞིག་འགྲོ་བའི་གཉེན་གཅིག་དཔལ་ལྡན་བླ་མ་དེ། །གང་
ཞིག་འགྲོ་བའི་མིག་གཅིག་དཔལ་ལྡན་བླ་མ་དེ། །གང་ཞིག་འགྲོ་བའི་རྗེ་གཅིག་
དཔལ་ལྡན་བླ་མ་དེ། །གང་ཞིག་འགྲོ་བའི་ཟླ་གཅིག་དཔལ་ལྡན་བླ་མ་དེ། །གང་
ཞིག་འགྲོ་བའི་ཉི་གཅིག་དཔལ་ལྡན་བླ་མ་དེ། །གང་ཞིག་བདེ་གཤེགས་རྗེས་རིགས་
དཔལ་ལྡན་བླ་མ་དེ། །གང་ཞིག་མི་ཟད་ལམ་སྟོན་དཔལ་ལྡན་བླ་མ་དེ། །གང་
ཞིག་མགྲིན་པར་ ཐོས་ འཛིན་དཔལ་ལྡན་བླ་མ་དེ། །གང་ཞིག་མི་འགྱུར་དབྱུག་
འཛིན་དཔལ་ལྡན་བླ་མ་དེ། །ཞེས་པ་ལ་སོགས་པ་དང་། གང་ཞིག་བདུད་རྩིའི་
བཏུང་ཆགས་དཔལ་ལྡན་བླ་མ་དེ། །གང་ཞིག་དམ་ཚིག་ལ་ཞུགས་དཔལ་ལྡན་བླ་
མ་དེ། །གང་ཞིག་ལུས་བསྲུང་འདོད་པ་དཔལ་ལྡན་བླ་མ་དེ། །གང་ཞིག་རླུང་གི་ཕྲེང་
ལྡན་དཔལ་ལྡན་བླ་མ་དེ། །གང་ཞིག་རྒྱལ་བའི་ཤིང་དྲུང་དཔལ་ལྡན་བླ་མ་དེ། །གང་
ཞིག་བརྟུལ་ཞུགས་སྣོད་འཛིན་དཔལ་ལྡན་བླ་མ་དེ། །གང་ཞིག་བདེ་བའི་ཁྲོད་
ཅན་དཔལ་ལྡན་བླ་མ་དེ། །གང་ཞིག་མི་ཟད་དུས་ཟ་དཔལ་ལྡན་བླ་མ་དེ། །གང་
89-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཞིག་ནམ་མཁའི་ནགས་ཞུགས་དཔལ་ལྡན་བླ་མ་དེ། །གང་ཞིག་ནམ་མཁའི་ཕུག་
ཞུགས་དཔལ་ལྡན་བླ་མ་དེ། །གང་ཞིག་སེམས་ཅན་མཉམ་ཐུགས་དཔལ་ལྡན་བླ་
མ་དེ། །འཇིགས་མེད་དག་གསུམ་སྟེར་བ་དཔལ་ལྡན་བླ་མ་དེ། །དཔལ་ལྡན་བླ་མ་
དེ་ནི་ཅི་ཕྱིར་བསྟེན་མི་བྱ། །དཔལ་ལྡན་བླ་མ་དེ་ནི་ཅི་ཕྱིར་ཚིམ་མི་བྱ། །དཔལ་ལྡན་
བླ་མ་དེ་ནི་ཅི་ཕྱིར་མཆོད་མི་བྱ། །དཔལ་ལྡན་བླ་མ་དེ་ལ་ཅི་ཕྱིར་ཕྱག་མི་བྱ། །
ཞེས་པ་ལ་སོགས་པ་བླ་མ་དམ་པ་བསྟེན་པའི་འཐད་པ་རྒྱ་ཆེར་གསུངས་སོ། །
གུས་པས་མཉེས་པར་བྱ་བ་ཡང་གསུངས་ཏེ། དེ་ཉིད་ལས། མལ་སྟན་བཞོན་
པ་བྲན་ཁོལ་ཞོ་ཤས་འཚོ་རྣམས་དང༌། །ཡན་ལག་བཟང་པོ་ནུ་མས་མཛེས་པ་
རྣམས་དང་ནི། །ཆུང་མ་སྙིང་སྡུག་བུ་དང་རྩ་ ལག་བཅས་པ་དང༌། །མ་ལུས་པ་
ཡིས་ཀྱང་ནི་བདེ་བ་རབ་སྟེར་ལའོ། །སཱ་ལུའི་ཟན་དང་ཤ་དང་དྲི་ཞིམ་མར་དག་
དང༌། །བཟའ་བ་བཅའ་བ་སྨིན་པ་ཡིད་འོང་མང་པོ་དང་། །ཏཱམ་བུ་ལ་དང་ག་པུར་
ཁ་བཤལ་བཟང་པོ་དང་། །གླ་རྩི་ལ་སོགས་པ་ཡིས་བཏུང་མང་དག་ལའོ། །རབ་
ཏུ་འཕྱང་བའི་དོ་ཤལ་ནོར་བུ་རྣ་ཆ་དང༌། །སྐ་རགས་དང་བཅས་རྐང་གདུབ་ཨོཾ་
འགའ་རེག་དང་ནི། །ཅོད་པན་དང་བཅས་དཔུང་རྒྱན་སྐེ་ནོར་བཟང་སོགས་དང་།།
སྣ་ཚོགས་ན་བཟའ་ཡིས་ནི་སྡུག་བསྔལ་མང་འཇོམས་ལའོ། །བྱུག་པ་དག་ནི་གུར་
གུམ་ཙན་དན་ལ་སོགས་དང་། །ཨ་ཀ་རུ་ནག་སི་ཧྥ་ལ་སོགས་སྤོས་དང་ནི། །ཙམ་པ་
ཀ་མཆོག་ལ་སོགས་དྲི་ཞིམ་མེ་ཏོག་དང་། །རིན་ཆེན་མར་མེས་ལམ་ནི་མ་ཉམས་
པ་ལའོ། །ཞེས་པ་ལ་སོགས་པ་གསུངས་ཤིང་། བསྡུས་པའི་རྒྱུད་ལས་ཀྱང་། གང་
ཞིག་མི་ཡི་འཇིག་རྟེན་དག་ན་དཔལ་ལྡན་བླ་མ་རྡོ་རྗེ་འཛིན་པ་སྡིག་བྲལ་དེ་བདག་
སྟེ། །དེ་ལ་གནོད་པ་བྱས་པས་སྲོག་ཆགས་རྣམས་ནི་ངེས་པར་དམྱལ་བར་འགྱུར་



དབང་གི་ཆོ་ག་ཡེ་ཤེས་རྒྱ་མཚོ།
ཏེ་འདི་ལ་ངོ་མཚར་མེད། །དེ་མཉེས་པ་ཡིས་བདག་ནི་མགུ་སྟེ་དེ་ལ་ཁྲོ་བའི་མེ་
ཡིས་ཁྲོས་པ་ཞེས་པ་ཆེན་པོའོ། །དེ་ཉིད་སེམས་ཅན་རྣམས་ལ་ཐར་པ་བདེ་མཉམ་
འབྲས་སྟེར་བུ་རྣམས་དག་གིས་བཀུར་འོས་མཆོད་འོས་སོ། །སྡིག་ཅན་གང་ཡིན་
གང་ཞིག་དཔལ་ལྡན་བླ་མའི་ཞབས་བཟང་པད་མོ་དག་ལ་དུས་གསུམ་ཕྱག་མི་
བྱེད། །མི་ཤེས་གང་ཡིན་གང་ཞིག་རྣམ་མང་མེ་ཏོག་རྣམས་ཀྱིས་དུས་གསུམ་དུ་ནི་
མཎྜལ་མི་བྱེད་པ། །མྱུར་དུ་མནར་མེད་འགྲོ་བ་གང་ཡིན་གང་ཞིག་བདེ་མཉམ་
སྟེར་བྱེད་བླ་མ་སྐྱོ་བ་སྐྱེད་པ་པོ། །ཤེས་རབ་ཡེ་ཤེས་ཐོབ་པ་གང་ཡིན་མ་ཉམས་
གང་ཞིག་མཆོག་གི་བླ་མའི་ཞབས་ནི་མི་སྤོང་བ། །ཉམས་པ་གང་ཡིན་གང་ཞིག་
རྩ་གསུམ་དག་ལ་གནས་པའི་རླུང་ནི་མཐའ་ཡས་དུས་སུ་བསད་པའོ། །དཔའ་བོ་
གང་ཡིན་གང་ཞིག་མཉམ་དང་མི་མཉམ་ལམ་ལ་སྲོག་དང་ཐུར་སེལ་རླུང་ནི་
གསོད་བྱེད་པའོ། །སྦྱིན་བདག་གང་ཡིན་གང་ཞིག་དཔལ་ལྡན་བླ་མར་རང་ལུས་
བུ་དང་ཆུང་མ་ལ་སོགས་ཐམས་ཅད་འབུལ། །མ་རབ་གང་ཡིན་གང་ཞིག་སླ་བྱེད་
རང་གི་སྙིང་གི་སྡིག་པས་དྲངས་པའི་སེམས་དང་གཡོ་སྒྱུ་ཅན། །ཞེས་གསུངས་ལ།
དོན་དམ་པའི་བསྙེན་པ་ལས་ཀྱང་། འཁོར་བའི་རྫོང་དག་ཏུ་ནི་འཁྱམ་པའི་རང་
བཞིན་པའི། །ཇི་ སྲིད་ རང་གི་ ལུས་ ལ་ མཆོད་ པར་ བྱེད་ པ་བས། །མྱ་ངན་ལས་
འདས་བདེ་བ་མ་ལུས་སྟེར་མཛད་པ། །དེ་སྲིད་དེ་ནི་བླ་མར་ཅི་ཡི་ཕྱིར་མི་བྱེད། །
རང་གིས་བསགས་པའི་ནོར་རྣམས་ཀུན་ཀྱང་བྱིན་ནས་ནི། །དམྱལ་བའི་མེ་སྟེར་
བུད་མེད་ལེན་པར་བྱེད་པ་བས། །སངས་རྒྱས་ཡན་ལག་བཟང་མོས་འཁྱུད་པ་
སྟེར་མཛད་པའི། །བླ་མ་ལ་ནི་ཇི་ཕྱིར་བཟང་མོ་དེ་མི་འབུལ། །སོ་བ་དང་ནི་ཡིད་
དུ་འོང་བའི་ནོར་རྣམས་དང༌། །ཡན་ལག་བཟང་མོ་དག་ནི་བསོད་ནམས་སྟོབས་
91-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལས་འགྱུར། །སྡིག་པ་དག་གི་དབང་གིས་ཡུན་རིང་བསགས་པ་ནི། །རབ་ཏུ་འབད་
དེ་བསྲུང་བར་བྱས་ཀྱང་ཉམས་པར་འགྱུར། །དེ་ཕྱིར་ཁྱད་པར་འཕགས་ཤིང་ཡིད་
དུ་འོང་བ་ནི། །སྐྱེ་བ་དུ་མར་བདེ་བ་སྟེར་བར་བྱེད་པས་ན། །གང་ལ་ངེས་པར་
ཕུལ་བས་རབ་ཏུ་རྒྱས་པར་འགྱུར་བ་ཡི། །ནོར་རྣམས་ཐམས་ཅད་བླ་མའི་ཞབས་
ལ་དབུལ་བར་བྱ། །བྱིན་པའི་ནོར་རྣམས་འབྲས་བུ་དག་ཏུ་འགྱུར་བ་ནི། །ཤིན་ཏུ་
རྣམ་དག་ས་ལ་ས་བོན་བཏབ་པ་བཞིན། །དེ་རྣམས་རབ་ཏུ་མ་བྱིན་འབྲས་བུ་མེད་
པ་ནི། །དཔེར་ན་ས་བཟང་དག་ལ་ས་བོན་མ་བཏབ་བཞིན། །ས་བོན་མ་བཏབ་
ཞིང་ལ་འབྲས་བུའི་ཆེད་དུ་ནི། །རྨོངས་པ་ཤིན་ཏུ་ཉོན་མོངས་པར་ནི་བྱེད་པ་ལྟར།།
བླ་མ་ལ་ནི་ནོར་མ་ཕུལ་བ་དེ་བཞིན་དུ། །འཛིན་པར་འདོད་པ་དག་ནི་ས་ལ་
འཁྱམ་པར་བྱེད། །ནོར་ལ་འདོད་ཅིང་བརྐམ་པས་ཞིང་གི་ལས་དང་ནི། །བསྟེན་
པ་ཚོང་དང་རིག་པ་དག་ནི་འཛིན་པར་བྱེད། །དེ་ལྟ་ན་ཡང་བཀྲེན་པ་དུས་ནི་དུ་མ་
རུ། །མྱུར་བ་དག་ཏུ་འོངས་ནས་སྡིག་ཅན་ལ་ནི་གནས། །ཉོན་མོངས་མ་གཏོགས་
འབྲུ་དང་གསེར་དང་ཆུང་མ་དང་། །བསོད་ནམས་མང་བྱེད་པ་ལ་བསམ་མི་ཁྱབ་
པར་འགྱུར། །གྲུབ་པ་ཉིད་དང་དབང་པོ་དྲང་སྲོང་མཆོག་རྣམས་དང་། །དགྲ་མེད་
རྒྱལ་སྲིད་བདེ་བ་སྟེར་བ་ས་ལའོ། །ཁམས་གསུམ་དག་ན་གང་གང་དགེ་བ་ཅུང་
ཟད་ནི། །མ་ལུས་དེ་ནི་བླ་མ་དགྱེས་པའི་སྟོབས་ཀྱིས་སོ། །བཀྲེན་དང་ནད་དང་
དམྱལ་བའི་མི་ཡི་སྡུག་བསྔལ་ནི། །ཁྱད་འཕགས་དེ་ནི་མི་དགྱེས་པ་ལས་བྱུང་བ་
ཡིན། །བླ་མའི་དྲིན་གྱིས་འདོད་པའི་དངོས་གྲུབ་འགྱུར་བར་ནི། །དེ་བཞིན་གཤེགས་
པ་རྣམས་ཀྱིས་བླ་མེད་རྒྱུད་ལས་གསུངས། །དེ་ནི་མ་དགྱེས་པ་ལས་དམྱལ་བར་
འཇུག་པའི་ཚེ། །ཚིག་འདི་ཉིད་ནི་དེ་དང་དེ་ཡི་རྒྱུད་ལ་གནས། །ཡོན་ཏན་དམ་པས་
92-



དབང་གི་ཆོ་ག་ཡེ་ཤེས་རྒྱ་མཚོ།
གང་བའི་བླ་མའི་ཐུགས་ཤེས་ནས། །འཁོར་བའི་རྒྱུ་རུ་གང་རྣམས་ཀྱིས་ནི་འདོར་
བར་བྱེད། །གྲངས་མེད་བསྐལ་པར་བདེ་བ་ཉམས་པ་དེ་རྣམས་ནི། །རྡོ་རྗེ་མེ་ཡིས་
སྨིན་པའི་དམྱལ་བ་དག་ཏུ་འཚེད། །བླ་མ་དམ་པ་སླུ་བར་བྱེད་དང་སྡིག་སོགས་
གང་། །སློབ་མ་འབའ་ཞིག་རྣམས་ནི་དེ་རུ་མི་འཚེད་ཀྱི། །དེ་བཞིན་བླ་མ་ཡང་ནི་
ཞེན་པའི་དབང་གིས་ཉམས། །ཆགས་པ་ལ་སོགས་འབར་བའི་མེ་ལ་རབ་ཏུ་འཇུག།
བླ་མ་དང་ནི་སློབ་མ་ངེས་པར་རྣམ་ཉམས་དག །རང་རང་སྡུག་བསྔལ་འདི་ནི་གཉི་
གའི་ཐུན་མོང་ངོ༌། །དེ་བས་བླ་མ་སློབ་མ་འདི་རུ་ཉམས་པ་ནི། །རང་གི་བློ་ཡིས་
རིང་དུ་ཡོངས་སུ་སྤང་པར་བྱ། །ཞེས་པ་ལ་སོགས་པ་རྒྱ་ཆེར་གསུངས་ལ། འགྲེལ་
པ་དྲི་མ་མེད་པའི་འོད་ལས་ཀྱང་། དེའི་ཕྱིར་རྣམ་པ་ཀུན་ཏུ་ཡོངས་སུ་བརྟགས་
ནས་སྐྱོན་དང་བྲལ་བའི་བླ་མ་བསྟེན་པར་བྱ་ཞིང་སྐྱོན་དང་ལྡན་པ་སྤང་བར་བྱའོ།།
ཞེས་གསུངས་ཏེ། བླ་མ་དམ་པ་བསྟེན་པའི་ངེས་པ་མདོར་བསྡུས་པའོ། །
གདུག་པོའི་སློབ་དཔོན་སྤང་བ་ཡང་གསུངས་ཏེ། བསྡུས་པའི་རྒྱུད་ཀྱི་རྒྱལ་
པོ་ལས། ང་རྒྱལ་དང་ལྡན་ཁྲོ་བས་ཟིལ་མནན་དམ་ཚིག་རྣམ་བྲལ་རྫས་ལ་བརྐམ་
ཞིང་ཐོས་པ་དག་ཀྱང་མེད། །སློབ་མ་རྣམས་ནི་སླུ་བ་དོན་དུ་གཉེར་ཞིང་མཆོག་གི་
བདེ་བའི་གནས་ལས་སེམས་ཉམས་དབང་མ་བསྐུར། །ལོངས་སྤྱོད་དག་ལ་ཀུན་
ཆགས་བག་མེད་རྩུབ་མོའི་ཚིག་དང་བཅས་ཤིང་དབང་པོའི་དོན་དུ་འདོད་ལྡན་པ།།
དེ་ཉིད་དམྱལ་བ་བཞིན་དུ་སློབ་མ་མཁས་པ་རྣམས་ཀྱིས་རྫོགས་པའི་བྱང་ཆུབ་
རྒྱུར་ནི་སྤང་བར་བྱ། །ཞེས་པ་དང་། དགྱེས་པ་རྡོ་རྗེ་བསྡུས་པའི་རྒྱུད་ཀྱི་འགྲེལ་པར་
ཡང་། གཉེན་བྱེད་ཚོང་པ་དམངས་རིགས་དང༌། །གང་ཞིག་གང་གི་ལས་འདོད་
དང༌། །རྨོངས་པ་དམ་པའི་ཆོས་འཚོང་བྱེད། །ལོངས་སྤྱོད་མིན་ལ་སྤྱོད་བྱེད་པ། །
-93-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སློབ་མ་རྣམས་ལ་བདུད་ཀྱི་རིགས། །བླ་མ་དེ་རྣམས་འབྱུང་བར་འགྱུར། །རྣལ་འབྱོར་
སྤྱོད་པའི་སྐྱོན་གྱིས་འདི། །རང་གི་སྐྱོན་བྱས་སྦ་བར་བྱེད། །སྐྱོན་རྣམས་ཡོངས་སུ་
འདོར་བར་ནི། །བྱ་ཕྱིར་ངེས་པར་བསྟེན་པར་བྱེད། །ཅེས་པ་དང་། སྙིང་རྗེ་མེད་
ཅིང་ཁྲོ་ལ་གདུག །ཁེངས་ཤིང་ཆགས་ཅན་མ་བསྡམས་དང་། །སྤྱོམས་དང་ལྡན་ན་
བློ་ལྡན་གྱི། །སློབ་མས་བླ་མར་མི་བྱའོ། །ཚིག་འདི་སློབ་མ་རྣམས་ལ་ནི། །རྟག་ཏུ་
སྟོན་པར་མི་བྱེད་དོ། །སྙིང་རྗེ་མེད་ནི་ཞིང་ལས་བྱེད། །ཁྲོ་ཅན་ཚིག་གིས་འཇོམས་
པར་བྱེད། །གདུག་ནི་དགེ་སློང་ལ་སྡང་བྱེད། །ཁེངས་པ་ཤེས་པ་ངན་པས་དྲེགས།།
ཆགས་ཅན་ལོངས་སྤྱོད་མིན་པ་འདོད། །ཤིན་ཏུ་ཆང་གིས་མ་བསྡམས་པའོ། །
ཡོན་ཏན་ཅན་ལ་སྐྱོན་སྟེར་བ། །འདི་ནི་སྤྱོམས་པར་བརྗོད་པར་བྱ། །ཞེས་གསུངས་
ཤིང་། དོན་དམ་པའི་བསྙེན་པ་ལས་ཀྱང་། འདོད་པས་ ཕལ་ལ་ཞེན་པ་དཔལ་
ལྡན་བླ་མ་མིན། །ལེགས་འོངས་ནོར་ལ་ཆགས་པ་དཔལ་ལྡན་བླ་མ་མིན། །སྐྱེས་
བུ་མཁས་ལ་སྨོད་བྱེད་དཔལ་ལྡན་བླ་མ་མིན། །སེམས་ཅན་སྙིང་བརྩེ་རྣམས་སྤངས་
དཔལ་ལྡན་བླ་མ་མིན། །དགེ་འདུན་དཀོར་ལ་སྤྱོད་པ་དཔལ་ལྡན་བླ་མ་མིན། །
ནོར་མེད་སློབ་མ་འདོར་བ་དཔལ་ལྡན་བླ་མ་མིན། །སྒོམ་ཟིན་ལས་རྣམས་སྟེར་བ་
དཔལ་ལྡན་བླ་མ་མིན། །བུ་བཟང་ཁ་སྡོམ་བྱེད་པ་དཔལ་ལྡན་བླ་མ་མིན། །བུ་
བཟང་དེ་ཉིད་སྦེད་པ་དཔལ་ལྡན་བླ་མ་མིན། །བུ་བཟང་སླུ་བར་འདོད་པ་དཔལ་
ལྡན་བླ་མ་མིན། །བུ་བཟང་ཡུན་རིང་ཁྲོ་བ་དཔལ་ལྡན་བླ་མ་མིན། །བུ་བཟང་སྤོང་
བར་འདོད་པ་དཔལ་ལྡན་བླ་མ་མིན། །ཡེ་ཤེས་དབང་གིས་ཁེངས་བཅས་དཔལ་
ལྡན་བླ་མ་མིན། །རྫས་ཀྱི་དབང་གིས་རབ་དགའ་དཔལ་ལྡན་བླ་མ་མིན། །ཕྲན་
ཚེགས་ཁྱིམ་དུ་བསྟི་འདོད་དཔལ་ལྡན་བླ་མ་མིན། །རྒྱལ་སྲིད་བདེ་ལ་རབ་ཞུགས་
- 94 -



དབང་གི་ཆོ་ག་ཡེ་ཤེས་རྒྱ་མཚོ།
དཔལ་ལྡན་བླ་མ་མིན། །ཞེས་པ་ལ་སོགས་པ་དང༌། ཆང་གི་དབང་གིས་བག་མེད་
དཔལ་ལྡན་བླ་མ་མིན། །སྲོག་ཆགས་རྣམས་ལ་སེམས་སྡང་དཔལ་ལྡན་བླ་མ་མིན།།
བདེ་བའི་དབང་གིས་རབ་དགའ་དཔལ་ལྡན་བླ་མ་མིན། །སྡུག་བསྔལ་དབང་གིས་
གདུང་བ་དཔལ་ལྡན་བླ་མ་མིན། །ཐར་པའི་ལམ་ལ་བག་མེད་དཔལ་ལྡན་བླ་མ་མིན།།
ལམ་ལས་ཉམས་པའི་སེམས་དེ་དཔལ་ལྡན་བླ་མ་མིན། །ཀུན་འགྲོ་ཆོས་རྣམས་
ཉམས་པ་དཔལ་ལྡན་བླ་མ་མིན། །ཞེས་པ་ལ་སོགས་པ་རྒྱ་ཆེར་གསུངས་པས། དེ་
ལྟར་བུའི་བླ་མ་སྤང་བར་བྱའོ། །ཅི་སྟེ་སྔར་བླ་མར་བྱས་ན་ཡང་ཚིག་སྙན་པ་དང་།
ནོར་ལ་སོགས་པས་མགུ་བར་བྱས་ནས་བློས་སྤང་བར་བྱའི་རྗེས་སུ་འཇུག་པར་ནི་
མི་བྱའོ། །འོ་ན་གལ་ཏེ་དུས་ཀྱི་དབང་གིས་སྐྱོན་དང་ཡོན་ཏན་འདྲེས་པར་གྱུར་ན་
དེའི་ཚེ་ཇི་ལྟར་བྱ་ཞེ་ན། གང་ལ་ཡོན་ཏན་ལྷག་པར་གྱུར་པ་དེ་བཟུང་བར་བྱ་སྟེ།
དོན་དམ་པའི་བསྙེན་པ་ལས། རྩོད་ལྡན་དབང་གིས་བླ་མ་སྐྱོན་དང་ཡོན་ཏན་འདྲེས།།
རྣམ་པ་ཀུན་ཏུ་སྡིག་པ་མེད་པ་ཡོད་མ་ཡིན། །གང་ཞིག་ཡོན་ཏན་ལྷག་པ་ཡང་ནི་
ལེགས་སྤྱད་ནས། །བུ་རྣམས་ཀྱིས་ནི་དེ་ལ་བསྟེན་པར་འགྱུར་བའོ། །རྡོ་དང་ཤིང་
གི་རང་བཞིན་སངས་རྒྱས་རྣམས་ཀྱིས་ནི། །སྐྱེ་བ་འབུམ་ཕྲག་གིས་ཀྱང་སངས་རྒྱས་
མི་སྟེར་རོ། །སྐྱེ་བ་འདི་ཉིད་དུ་ཡང་གང་ཞིག་རྟག་པ་ནི། །བླ་མ་བསྟེན་པ་ཡིས་ནི་
བདེ་བ་སྟེར་བར་མཛད། །སྤྱན་དང་ཆུང་མ་སྙིང་སྡུག་གྲོགས་པོ་མགོན་པོ་དང༌། །
བླ་མ་དག་དང་མཚུངས་པའི་ཕ་མ་ཡོད་མ་ཡིན། །སྐྱེ་བ་འདི་ཉིད་དུ་ཡང་སྡུག་བསྔལ་
འཇོམས་པ་ཡི། །གང་ཞིག་རྡོ་རྗེ་འཛིན་པའི་དཔལ་བཟང་སྟེར་བའོ། །ཤིན་ཏུ་རྣམ་
པར་དག་པའི་བློ་ཡིས་བསྟེན་བྱ་ཡི། །ཇི་ལྟར་ཕྱི་དུས་སྡུག་བསྔལ་སྟེར་བ་ཡིན་པར་
རོ། །མ་དག་སེམས་ཀྱིས་བསྟེན་པས་སྡུག་བསྔལ་སྟེར་བ་སྟེ། །དཔེར་ན་རིམས་
-95 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ནད་རྒྱས་པ་ལ་ནི་མར་གྱི་བཏུང་བཞིན་ནོ། །འདི་ལྟར་བདེ་བའི་དོན་དུ་བླ་མར་མ་
བྱས་པས། །ཉམས་པའི་སེམས་ཀྱིས་སྡུག་བསྔལ་མང་དུ་སྟེར་བར་བྱེད། ། ཤིང་
ལ་རིང་དུ་ལྷུང་བའི་སྡུག་བསྔལ་མཆོག་མིན་པས། །འདོད་པའི་འབྲས་བུ་མངོན་དུ་
བོར་བ་མཆོག་ཡིན་ནོ། །ལྟོས་འགྲོའི་དུས་ནི་མྱུར་དུ་ཁྱབ་པ་དག་དང་ནི། །གདོང་
ལྔ་པ་ཡིས་ངེས་པར་གླང་པོ་ཆེ་དང་ནི། །ཁྲོ་བ་ཆེན་པོའི་གཤིན་རྗེའི་ཁ་ནི་མཆོག་
ཡིན་གྱི། །གདུག་པའི་སློབ་མས་བླ་མ་ལ་ནི་བསྟེན་པ་ཡིན། །དཔལ་ལྡན་བླ་མའི་
ཞབས་ལ་བསྟེན་པས་འདོད་པ་སྟེ། །རབ་ཏུ་ཁྲོས་པས་སྐྱེ་བ་བརྒྱ་རུ་མི་འདོད་
པའོ། །དེ་ཕྱིར་རང་གི་བློ་ཡིས་ལེགས་པར་དཔྱད་ནས་ནི། །བསྟེན་པར་བྱ་ཡི་ཁྲོ་
བ་ རུ་ནི་མི་བྱའོ། །ཞེས་པ་ལ་སོགས་པ་གསུངས་ལ། དཔལ་དགྱེས་པའི་རྡོ་རྗེ་
བསྡུས་པའི་རྒྱུད་ཀྱི་འགྲེལ་པ་ལས་ཀྱང་། དབང་བསྐུར་མཆོག་ཐོབ་རྡོ་རྗེ་ ཡི། །
སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་ཁམས་བཞུགས་
པས། །དུས་གསུམ་དུ་ནི་མངོན་ཕྱག་འཚལ། །དགོངས་པའི་སྐད་ནི་མི་ཤེས་པ། །
མིང་ཙམ་གྱིས་ནི་རྨོངས་པར་འགྱུར། །རྒྱལ་དབང་རྣམས་ལ་སུན་དབྱུང་བར། །བྱེད་
ན་ངུ་འབོད་འགྲོ་བར་འགྱུར། །བྱང་ཆུབ་ཤིང་དྲུང་རྡོར་འཛིན་གྱིས། །གང་གི་སྤྱི་བོར་
དབང་བསྐུར་ཏེ། །དེས་ནི་མངོན་པར་མཆོག་དབང་ཐོབ། །རྡོ་རྗེ་སློབ་དཔོན་དེ་
བཞིན་གཤེགས། །ཕྱོགས་བཅུའི་བྱང་ཆུབ་སེམས་རྣམས་ཀྱི། །གང་ཞིག་སྐུ་རྣམས་
འཇིག་རྟེན་ཁམས། །དེ་ལ་གནས་པའི་ཕུང་པོ་ལྔས། །དུས་གསུམ་བྱོན་ནས་ཕྱག་
འཚལ་མཛད། །རིན་ཆེན་སྣ་ཚོགས་རང་བཞིན་ནི། །དེ་ཡི་ཅོད་པན་འཇིག་རྟེན་
ཁམས། །དེར་གནས་སངས་རྒྱས་ཀྱིས་བཏུད་དེ། །ཞེས་གསུངས་ཤིང་། དྲི་མ་མེད་
པའི་འོད་དུ་ཡང་། འདིའི་དོན་གསལ་བར་གསུངས་སོ། །
- 96 -



དབང་གི་ཆོ་ག་ཡེ་ཤེས་རྒྱ་མཚོ།
དེ་བཞིན་དུ། སློབ་དཔོན་གསུམ་གྱི་རིམ་པ་ཡང་གསུངས་ཏེ། རྩ་བའི་རྒྱུད་
ལས། དེ་ཉིད་བཅུ་ནི་ཡོངས་ཤེས་པའི། །གསུམ་ལས་དགེ་སློང་མཆོག་ཡིན་ཏེ། །
འབྲིང་ནི་དགེ་ཚུལ་ཉིད་དུ་བརྗོད། །ཁྱིམ་ན་གནས་པ་ཐ་མ་ཡིན། །ཞེས་པ་དང༌།
ས་ཐོབ་མ་གཏོགས་ཁྱིམ་པ་ནི། །རྒྱལ་པོས་བླ་མར་མི་བྱ་སྟེ། །དེ་ལ་ཐོས་པ་ཡོངས་
ཤེས་པས། །གང་ཞིག་རྟགས་ཅན་བྱ་བ་ཉིད། །ས་ཐོབ་མ་གཏོགས་སློབ་དཔོན་ནི།།
ཁྱིམ་གནས་གང་ཚེ་མཆོད་བྱེད་པ། །དེ་ཚེ་སངས་རྒྱས་ཆོས་དང་ནི། །དགེ་འདུན་
རྣམས་ལ་གུས་མེད་འགྱུར། །ལྷ་ཁང་སོགས་ཀྱི་རབ་གནས་སོགས། །རྟགས་ཅན་
གྱིས་ནི་རྟག་ཏུ་བྱ། །གནས་གཅིག་དག་ན་གསུམ་ཡོད་ན། །ཁྱིམ་པ་གོས་དཀར་
ཅན་གྱིས་མིན། །ཞེས་པ་དང༌། འཇིག་རྟེན་སྨོད་པ་སྤང་བའི་ཕྱིར། །ཁྱིམ་པའམ་
ནི་གསར་བུ་ལ། །དམ་ཆོས་ལ་སོགས་མདུན་བདར་ཏེ། །བརྟུལ་ཞུགས་འཛིན་པས་
བློས་ཕྱག་བྱ། །ཆོས་འཆད་མ་གཏོགས་དུས་ཀུན་ཏུ། །མཆོག་མིན་ལས་དང་ཕྱག་
སྤངས་ནས། །སྟན་བསྟབ་པ་དང་ལྡང་བ་དང་། །དོན་བྱས་ལ་སོགས་བསྙེན་བཀུར་
འདིར། །ཐམས་ཅད་བརྟུལ་ཞུགས་ཅན་གྱིས་བྱ། །ཞེས་གསུངས་ལ། འགྲེལ་པ་དྲི་མ་
མེད་པའི་འོད་ལས་ཀྱང་། འདིར་ངུར་སྨྲིག་འཛིན་པའི་དགེ་སློང་རྣམས་ཀྱིས་དུས་
གསུམ་དུ་རྡོ་རྗེ་སློབ་དཔོན་ལ་ཕྱག་འཚལ་བར་བྱ་སྟེ། ཁྱིམ་པ་དང་གསར་བུ་རྣམས་
ལ་ནི་དམ་པའི་ཆོས་འཆད་པ་མ་གཏོགས་པར་མ་ཡིན་ནོ། །ཞེས་པ་དང་། དེའི་ཕྱིར་
དགེ་སློང་རྡོ་རྗེ་འཛིན་པ་ཡོད་ན། ཁྱིམ་ན་གནས་པའི་སློབ་དཔོན་ནི་དགེ་སློང་རྣམས་
ཀྱིས་བསྟེན་པར་མི་བྱ་སྟེ། རྒྱལ་པོས་ཀྱང་རྣམ་པ་ཐམས་ཅད་བསྟེན་པར་མི་བྱའོ།།
ཞེས་ པ་ལ་སོགས་ པ་གསུངས་སོ། །ཅི་སྟེ་ཁྱིམ་པ འམ་གསར་བུ་དག་དེའི་སློབ་
དཔོན་དུ་གྱུར་ན། དེའི་ཚེ་ཇི་ལྟར་བྱ་ཞེ་ན། དྲི་མ་མེད་པའི་འོད་ལས། རང་གི་གནས་



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
སུ་བླ་མ་བྱོན་པ་ལ་རྐང་པ་བཀྲུ་བ་ལ་སོགས་པ་མཆོག་མིན་གྱི་ལས་དང་ཡན་ལག་
ལྔའི་ ཕྱག་ སྤངས་ནས། ནོར་ ལ་སོགས་པའི་བཀུར་སྟི་ བྱའོ། །ཞེས་གསུངས་ལ།
ཆོས་འཆད་པའི་དུས་ཀྱི་ཕྱག་ཀྱང་། དམ་པའི་ཆོས་ལ་སོགས་པ་མདུན་དུ་བདར་བ་
ལ་འཚལ་བར་འཇིག་རྟེན་པས་གོ་བར་བྱ་སྟེ། འཇིག་རྟེན་སྨོད་པ་སྤང་བའི་དོན་
དུའོ། །དེ་ལྟ་བས་ན་ཐར་པ་དོན་དུ་གཉེར་བ་རྣམས་ཀྱིས། ཕྱི་དང་ནང་གི་དམ་ཚིག་
དང་ཡང་དག་པར་ལྡན་ལ། དྲང་བ་དང་ངེས་པའི་དོན་རྣམ་པར་འབྱེད་མཁས་ཤིང༌།
སྙིང་རྗེ་ཆེན་པོས་ཟང་ཟིང་མེད་པར་ཕྱི་ཅི་མ་ལོག་པའི་ཆོས་འདོམས་པར་མཛད་
པའི་བླ་མ་དམ་པ་གུས་པས་བསྟེན་པར་བྱ་སྟེ། སློབ་དཔོན་ཡོངས་སུ་བརྟགས་
ནས་བསྟེན་པའི་ངེས་པའོ། །
དེས་བསྡུ་བར་བྱ་བའི་སློབ་མ་ཡང་རྣམ་པ་གསུམ་སྟེ། མཆོག་དང་འབྲིང་དང་
ཐ་མའོ། །དེ་ལ་དང་པོ་གཉིས་ནི། བསྡུས་པའི་རྒྱུད་ཀྱི་རྒྱལ་པོ་ལས། ཟབ་ཅིང་རྒྱ་
ཆེ་ལ་སེམས་བླ་མའི་ངེས་པ་ལ་དགའ་གཏོང་བའི་ངང་ཚུལ་དང་ལྡན་ཡོན་ཏན་ཤེས།།
ཐར་པ་དོན་གཉེར་རྒྱུད་ལ་གུས་ཤིང་གཡོ་བ་མིན་པའི་སེམས་ལྡན་དེ་ཉིད་ཐོབ་པ་
ཤིན་ཏུ་སྦེད། །གདུག་པ་རྣམས་ཀྱི་གྲོགས་ཉམས་སློབ་མ་དེ་ཉིད་བླ་མ་ཤིན་ཏུ་
མཁས་པ་རྣམས་ཀྱིས་བསྡུ་བྱ་བ། །ཤེས་རབ་དབང་ལ་སོགས་པའི་རྒྱུར་ཏེ་གཞན་
ཞེས་བྱ་བ་འབྲིང་པོ་བསོད་ནམས་དག་གི་རྒྱུར། །ཞེས་གསུངས་ཏེ། ཕྱག་རྒྱ་ཆེན་
པོའི་དངོས་གྲུབ་དོན་དུ་གཉེར་བ་དང་། འཇིག་རྟེན་པའི་དངོས་གྲུབ་དོན་དུ་གཉེར་
བའོ། །དེ་ལ་དང་པོ་ནི། སྟོང་པ་ཉིད་ཀྱི་ལམ་བསྒོམ་པའི་དོན་དུ་བུམ་པ་ལ་སོགས་
པའི་དབང་གོང་མ་རྣམས་ཀྱིས་བསྡུ་བར་བྱའོ། །གཉིས་པ་ནི། སྔགས་དང་ཕྱག་རྒྱ་
དང་དཀྱིལ་འཁོར་གྱི་འཁོར་ལོ་བསྒོམ་པའི་དོན་དུ་དབང་བདུན་གྱིས་བསྡུ་བར་



དབང་གི་ཆོ་ག་ཡེ་ཤེས་རྒྱ་མཚོ།
བྱའོ། །དེ་ཡང་ཇི་སྲིད་ཕྲག་དོག་ལ་སོགས་པའི་སྐྱོན་དང་བྲལ་བར་མ་གྱུར་གྱི་བར་
དེ་སྲིད་དུ་དབང་སྦྱིན་པར་མི་བྱ་སྟེ། བསྡུས་པའི་རྒྱུད་ཀྱི་རྒྱལ་པོ་ལས། གང་ཞིག་རྒྱུད་
ཀྱི་རྒྱལ་པོ་ལས་ནི་རྒྱལ་བ་མཆོག་གི་སྤྱོད་པ་ཐོས་ཤིང་དབང་ནི་བླངས་ནས་ཀྱང་།།
སླར་ཡང་ཕྲག་དོག་བྱེད་ན་དམྱལ་བ་བརྒྱད་པ་ཇི་སྲིད་ཉིད་དུ་རབ་ཏུ་འཇུག་འགྱུར་
ཏེ། །གང་ན་མི་དགེའི་འབྲས་བུའི་དབང་གིས་དམྱལ་བ་རྣམས་ནི་ཁབ་རྩེའི་ས་ལ་
ཀུན་ཏུ་རྒྱུ་བར་བྱེད། །དེ་ཕྱིར་མི་རྣམས་སེམས་ལ་ཕྲག་དོག་ཡོད་ཀྱི་བར་དུ་དབང་
ནི་བླང་བར་བྱ་བ་མ་ཡིན་ནོ། །ཞེས་གསུངས་པའི་ཕྱིར་རོ། །ཐ་མ་ནི། དབང་གིས་
བསྡུ་བར་བྱ་བ་མ་ཡིན་གྱི། འོན་ཀྱང་བླ་མ་སྟེན་པར་བྱེད་ཅིང་སྨོད་པར་མི་བྱེད་ན་དེ་
བསླབ་པའི་གནས་ལྔས་བསྡུ་བར་བྱ་བ་ཡིན་ནོ། །དེ་བས་ན་རྩ་བའི་ལྟུང་བ་བཅུ་
བཞི་ལ་སོགས་པའི་ལྟུང་བ་རྣམས་སྤོང་བར་མི་ནུས་པ་དང་། བརྟུལ་ཞུགས་ཉི་ཤུ་
རྩ་ལྔ་ལ་སོགས་པའི་དམ་ཚིག་རྣམས་ཀྱང་སྐྱོང་བར་མི་བྱེད་པ་གང་ཡིན་པ་དེ་ལ་
དབང་བསྐུར་བ་རྣམ་པ་ཐམས་ཅད་དུ་སྦྱིན་པར་མི་བྱའོ། །ཞེས་པ་དེ་བཞིན་གཤེགས་
པའི་ངེས་པ་སྟེ། སློབ་མ་ཡོངས་སུ་བརྟག་པའི་ངེས་པའོ། །
དེ་ལྟར་ཡོངས་སུ་བརྟགས་པའི་སློབ་མས། དང་པོར་བླ་མའི་དྲུང་དུ་གསེར་
གྱི་མེ་ཏོག་ལ་སོགས་པའི་མཎྜལ་སྔོན་དུ་འགྲོ་བས་དབང་བསྐུར་བར་གསོལ་བ་
གདབ་པར་བྱ་སྟེ། ཇི་ལྟར་རིགས་པའི་ཚིག་གིས་སོ། །དེས་ཀྱང་དེ་ལྟར་ཁས་བླངས་
ཏེ་འཆད་པར་འགྱུར་བའི་ཆོ་གས་སོ་ཤིང་བྱིན་ནས། མགོ་བོར་ཨུ་ཡིག་དང༌། སྙིང་
གར་ཨཱི་ཡིག་དང་། གཙུག་ཏོར་ཏུ་ཨཱ་ཡིག་སྟེ་ཐབས་ཀྱི་རིགས་གསུམ་དང་། ལྟེ་བར་
ལཱི་ཡིག་དང་། མགྲིན་པར་རཱི་ཡིག་དང་། གསང་བར་ཨཱཡིག་སྟེ་ཤེས་རབ་ཀྱི་རིགས་
གསུམ་ཡང་དག་པར་བཀོད་ནས། བསྲུང་བ་བྱས་ཏེ་སླར་ཡང་སྤྲོ་བ་བསྐྱེད་པར་བྱའོ།།
- 99 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དེ་ནས་ཕྱིའི་བགེགས་ཞི་བར་བྱ་བའི་སླད་དུ་བཟའ་བ་དང་བཏུང་བ་ལ་སོགས་
པས་སངས་རྒྱས་དང་རྡོ་རྗེ་རྣལ་འབྱོར་མ་རྣམས་མཆོད་པར་བྱ་ཞིང་། འབྱུང་པོ་
རྣམས་ལ་ཡང་ཉིན་ཞག་སོ་སོར་གཏོར་མ་སྦྱིན་པར་བྱ་སྟེ་དབང་གི་དོན་དུའོ། །དེ་
བཞིན་དུ། རྒྱུད་ཀྱི་རྒྱལ་པོ་བསྟན་པའི་དོན་དུ་ཡང་ངོ༌། །འོན་ཀྱང་འདི་ནི་ནག་
པའི་ཉ་ལ་དཀྱིལ་འཁོར་བཞེངས་ནས་སམ། དཀྱིལ་འཁོར་བྲིས་པ་མེད་པར་ཡང་
རུང་སྟེ། རྡོ་རྗེ་རྣལ་འབྱོར་མ་རྣམས་མཆོད་པར་བྱའོ། །དེ་ནས་བརྩམས་ཏེ་ལོ་གཅིག་
གི་བར་དུ་དཀྱིལ་འཁོར་ལ་སོགས་པར་སངས་རྒྱས་རྣམས་དང་རྡོ་རྗེ་རྣལ་འབྱོར་མ་
རྣམས་མཆོད་ཅིང་རྒྱུད་བསྟན་པར་བྱ་སྟེ། གཞན་དུ་ན་ནི་རྒྱུད་ཀྱི་རྒྱལ་པོ་བསྟན་
པར་མི་བྱའོ། །དེ་མེད་ན་ཡང་ཐོས་པ་དོན་དུ་གཉེར་བ་ལ་ནི། ཉ་བཅུ་གཉིས་ལ་མཆོད་
པ་བྱས་ནས་བསྟན་པར་བྱའོ། །རྟག་ཏུ་ཚེས་བརྒྱད་དང་བཅུ་བཞི་ལ་ཡང་ཇི་ལྟར་
འབྱོར་བས་མཆོད་པར་བྱ་ཞིང་། འབྱུང་པོ་རྣམས་ལ་ཡང་ཉིན་ཞག་སོ་སོར་གཏོར་
མ་སྦྱིན་པར་བྱ་སྟེ། ཁྱིམ་པ་ནོར་དང་ལྡན་པ་རྣམས་ཀྱི་ངེས་པའོ། །ཀུན་སྤངས་ཀྱི་
སློབ་མ་རྣམས་ལ་ནི་རྫས་ཀྱི་མཆོད་པའི་ངེས་པ་མེད་དེ་གང་གི་ཕྱིར་སངས་རྒྱས་
དང་རྡོ་རྗེ་རྣལ་འབྱོར་མ་རྣམས་ནི་བསྒྲུབ་པའི་མཆོད་པ་ཉིད་ཀྱིས་མཉེས་པའི་ཕྱིར་
རོ། །ཞེས་པ་ཞོར་ལ་འོངས་པ་སྟེ། གསོལ་བ་བཏབ་པ་དང་མཆོད་པའི་ངེས་པའོ།།
དེ་ནས་སློབ་དཔོན་གྱིས་དང་པོ་དུས་ཀྱི་ངེས་པ་ཤེས་པར་བྱ་སྟེ། དེ་ཡང་ཞི་
བ་ལ་ཟླ་བ་དང་ཉི་མའི་ཞིང་དུ་སྟེ་ཀར་ཀ་ཊ་དང་སེང་གེ་ལའོ། །རྒྱས་པ་ལ་གཟའ་
ལྷག་གི་ཞིང་དུ་སྟེ་འཁྲིག་པ་དང་བུ་མོ་ལའོ། །ལས་གཞན་ལ་ཞིང་གི་ངེས་པ་དང་
ཁྱིམ་གྱི་ངེས་པ་ལ་སོགས་པ་དུས་ཀྱི་ངེས་པ་རྒྱ་ཆེར་ནི་སྦྱིན་སྲེག་གི་ཆོ་གར་ཡང་
དག་པར་བསྡུས་སོ། །འདིར་དགེ་བའི་ལས་ལ་ཕུར་བུ་དང་པ་སངས་དག་ཉི་མ་ལ་
- 100 -



དབང་གི་ཆོ་ག་ཡེ་ཤེས་རྒྱ་མཚོ།
ཞུགས་པ་དང་། བྱེད་པ་བིལླི་དང་གཞན་ཡང་གདུག་པའི་གཟའ་དང་སྐར་མ་དང་
སྦྱོར་བ་ལ་སོགས་པ་ཡོངས་སུ་དོར་ནས་ནག་པའི་ཉ་གཙོ་བོར་བྱས་ཏེ་ཉ་བཅུ་གཉིས་
པོ་གཟའ་སྐར་དང་དུས་སྦྱོར་ལ་སོགས་པ་བཟང་པོ་དང་ལྡན་པ་རྣམས་ལ་དབང་
བསྐུར་བར་བྱ་སྟེ། ཐིག་གདབ་པ་ནི་བཅུ་གཉིས་པའི་ཉིན་ཞག་དང༌། ཚོན་དགྱེ་བ་ནི་
བཅུ་གསུམ་པ་དང་བཅུ་བཞི་པའི་ཉིན་ཞག་ལའོ། །དེ་བཞིན་དུ། དུས་སྦྱོར་ལ་སོགས་
པ་བཟང་པོ་དང་ལྡན་པའི་ཚེས་གྲངས་གཞན་ལ་ཡང་དབང་བསྐུར་བ་བསྒྲུབ་པར་
བྱའོ། །ས་སྦྱང་བ་ལ་སོགས་པ་ནི་དཀར་པོའི་ཕྱོགས་ཀྱི་གང་བ་གསུམ་ལ་སྟེ་ཞི་བ་
ལ་སོགས་པའི་ལས་ལའོ། །དྲག་པོའི་ལས་ནི་ནག་པོའི་ཕྱོགས་ཀྱི་གང་བ་གསུམ་
ལ་སྟེ་འདི་ནི་དུས་ཀྱི་ངེས་པའོ། །དེ་ནས་དཀྱིལ་འཁོར་གྱི་དོན་དུ་ས་ཡོངས་སུ་གཟུང་
བ་ལ་སོགས་པ་བརྩམ་པར་བྱའོ། །དེ་ལ་དང་པོར་སའི་མཚན་ཉིད་རིག་པར་བྱ་
སྟེ། ཞི་བ་དང་རྒྱས་པ་ནི་གྲོང་ལ་སོགས་པའི་དབང་ལྡན་དང་བྱང་དུ་དྲི་བཟང་པོ་དང་
ལྡན་པའི་ས་དཀར་པོ་ཁ་བ་དང༌། བསྐ་བའི་རོ་དང་ལྡན་པ་ལའོ། །ལས་ཐམས་ཅད་
པ་ནི་དབུས་སུ་སྟེ་ས་ལྗང་ཁུ་ལའོ། །ལས་གཞན་ལ་ནི་སའི་ངེས་པ་གཞན་དང་
གཞན་དུ་འགྱུར་ཏེ། ཁོ་བོས་སྦྱིན་སྲེག་གི་ཆོ་གར་བསྟན་ཟིན་ཏོ། །ཅི་སྟེ་དེ་ལྟ་བུའི་
ངེས་པ་དང་ལྡན་པའི་ས་མ་རྙེད་ན་ཡང་གང་དུ་དཀྱིལ་འཁོར་ལ་སོགས་པ་བྱེད་པ་
དེར་ཆུ་ལ་ཐུག་པའམ་རྡོ་ལ་ཐུག་པར་བརྐོས་ནས་ལས་དང་རྗེས་སུ་མཐུན་པའི་ས་
བསྒྲུབ་པར་བྱ་སྟེ། འདི་ནི་འཆད་པར་འགྱུར་རོ། །ས་ཡོངས་སུ་བརྟག་པའི་ངེས་པའོ།།
དེ་ནས་དུས་སྦྱོར་ལ་སོགས་པ་བཟང་པོ་དང་ལྡན་པའི་ཚེས་ལྔ་དང་བཅུ་དང་
བཅོ་ལྔ་དག་གམ་ཉི་མ་བཟང་པོ་གཞན་ལ་ཡང་རུང་སྟེ། རྒྱན་ཐམས་ཅད་ཀྱིས་བརྒྱན་
པའི་རྡོ་རྗེ་སློབ་དཔོན་དཀྱིལ་འཁོར་གྱི་དོན་དུ་བརྟགས་པའི་སར་སོང་ནས་དབུས་
- 101 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
སུ་འཇམ་པའི་སྟན་ལ་ཤར་དུ་མངོན་པར་ཕྱོགས་པས་འདུག་སྟེ། ཁ་དག་པ་དང་སྲུང་
བའི་འཁོར་ལོ་ལ་སོགས་པ་སྔོན་དུ་འགྲོ་བ་ཅན་དཀྱིལ་འཁོར་རྒྱལ་མཆོག་དང་ལས་
རྒྱལ་མཆོག་དང་ཐིག་ལེའི་རྣལ་འབྱོར་དང་ཕྲ་མོའི་རྣལ་འབྱོར་རྣམས་ཤིན་ཏུ་བསྒོམས་
ནས་འདོད་པའི་ང་རྒྱལ་བྱ་སྟེ། ཨོཾ་སརྦ་ཏ་ཐཱ་ག་ཏ་ཨ་དྷི་པ་ཏི་བཛྲ་སཏྭ་ཧཾ་ཏུར་དཱན་
ཏ་ད་མ་ཀ་ཧཱུྃ་ཧཱུྃ་ཕཊ་སྭཱཧཱ། ཞེས་པ་འདིས་བདག་ཉིད་བྱིན་གྱིས་བརླབ་པར་བྱའོ།།
དེ་ལྟར་ལྷའི་ང་རྒྱལ་བྱས་ཏེ་དེ་ནས་ཡོངས་སུ་གཟུང་བ་དང་སློབ་མ་བསྡུ་བ་དག་བྱའོ།།
དེ་ལ་འདི་ནི་ངེས་པ་སྟེ། དང་པོར་ཡུལ་དང་གྲོང་གི་བདག་པོ་ལ་སྒྲུབ་ཐབས་
སུ་བསྟན་པའི་ཆོ་གས་གཏོར་མ་བྱིན་ནས་ས་བསླང་བར་བྱ་སྟེ། གང་དག་འདིར་
གནས་ལྷ་དང་ཀླུ། །གནོད་སྦྱིན་སྲིན་པོའམ་གཞན་ཡང་རུང་། །དཀྱིལ་འཁོར་དོན་
དུ་ས་འདི་ནི། །བདག་ཞུ་ཁྱེད་ཀྱིས་སྩལ་དུ་གསོལ། །ཞེས་པ་ལ་སོགས་པ་ཇི་ལྟར་
རིགས་པའི་ཚིག་གིས་སོ། །དེ་ནས་ས་དེའི་བདག་པོ་དང་ཞིང་སྐྱོང་ལ་སོགས་པར་
རེ་ཞིག་གནས་གཞན་དུ་གཤེགས་སུ་གསོལ་ཏེ། རང་གི་ལུས་ལ་རྡོ་རྗེ་རྣམས་བཀོད་
ནས་དེ་ལས་འཕྲོས་པའི་རྡོ་རྗེ་འབར་བ་རྣམས་ཀྱིས་ཕྱོགས་བཅུར་གནས་པའི་བདུད་
དང་བགེགས་དང་ལོག་འདྲེན་མཐའ་དག་བསྲེག་པར་བྱ་སྟེ། སྒྲུབ་ཐབས་སུ་བཤད་
པའི་ཆོ་གས་སོ། །
དེ་ནས་རང་གི་སྙིང་གར་ཟླ་བའི་སྟེང་དུ་ཏཱཾ་ལས་བྱུང་བའི་འཁོར་ལོ་སེར་པོ་
དང་དེ་ལས་བྱུང་བའི་སའི་ལྷ་མོ་སེར་མོ་སྤྱན་མ་ལྟ་བུ་ཞལ་གསུམ་མ། ཕྱག་དྲུག་
གིས་འཁོར་ལོ་དང༌། དབྱུག་པ་དང༌། རྡོ་རྗེ་དང་། དུང་དང་། ལྕགས་སྒྲོག་དང་། རྡོ་
རྗེ་དྲིལ་བུ་འཛིན་ཅིང་། གོས་སེར་པོ་དང་རིན་པོ་ཆེའི་རྒྱན་སེར་པོས་བརྒྱན་པ་རྣམ་
པར་བསྒོམས་ནས། ཛཧཱུྃ་བཾ་ཧོ༔ ཞེས་པ་དང་། རྡོ་རྗེ་ལྕགས་ཀྱུ་ལ་སོགས་པའི་ཕྱག་
- 102 -



དབང་གི་ཆོ་ག་ཡེ་ཤེས་རྒྱ་མཚོ།
རྒྱས་ཡེ་ཤེས་སེམས་དཔའ་བཀུག་ནས་དམ་ཚིག་སེམས་དཔའ་དང་རོ་གཅིག་ཏུ་
བྱས་ཏེ། དེ་ནས། ཨོ་ལིཾ་ཨཱ༔ཧཱུྃ་བ་སུན་དྷ་རི་སརྦ་བུད་དྷ་ཛ་ན་ནི་སརྦ་སཏྭ་ཨུ་པ་ཀཱ་
རི་ཎི། བཛྲ་ སཏྭ་ཨཱཛཱ་པ་ཡ་ཏི་ཤྲཱི་གྷཾ་ཨཱ་གཙྪ་ཨཱ་གཙྪ། ཨི་དཾ། གནྡྷཾ། པུཎཾ དྷ་ པཾ།
དཱི་པཾ། ནི་བེདུ། ཕ་ལ་ཨཀྵ་ཏཾ། ད་དྭ་མི་ཏ་བ་ཏྲ་མེ་བ་གྲོཧྥ་གྲོསྣ་མཎྜལ་ལ་ཨནྡཾ་མ་
མ་ཧཱུཾ་ནཾ་ད་ད། ཞེས་པས་ཕྱི་རོལ་གྱི་སའི་ལྷ་མོ་སྤྱན་དྲངས་ནས་མཆོད་ཡོན་དང་དྲི་
དང་མེ་ཏོག་ལ་སོགས་པ་རྣམས་ཀྱིས་ཡང་དག་པར་མཆོད་དེ། རྒྱལ་བས་ལྷ་ཡི་
བདག་པོ་དང་བཅས་བདུད་ནི་བཅོམ་པ་དག་ལ་ལྷ་མོ་ཁྱོད་ནི་དཔང་དུ་གྱུར། །དེ་
ཕྱིར་ཁྱོད་ནི་མཆོད་པར་བྱ་ཞིང་ལྷ་མཆོག་གིས་བདུད་བཞེས་ཤིག་བཞེས་ཤིག་
བདག་གི་མཆོད་ཡོན་ནོ། །ཇི་ལྟར་རྒྱལ་བས་བྱང་ཆུབ་སླད་དུ་བདུད་ཀྱི་སྡེ་ནི་
སྟོབས་ལྡན་དག་ཀྱང་རབ་ཏུ་བཅོམ་གྱུར་པ། །དེ་བཞིན་བདག་གིས་ཀྱང་ནི་སློབ་
མ་རྣམས་ལ་དབང་བསྐུར་སླད་དུ་བདུད་རྣམས་ཉམས་པ་དག་ཏུ་བྱ། །ཁྱོད་དཔང་
དུ་གྱུར་པས་སོ། །ཞེས་པ་དང་། སརྦ་སཏྭཱ་ནཱཾ། ཤཱནྟཾ། པུཏྟཾ། ཀྲི་ཏཱ་ཤུ་བྷ་ཙིཏ་ཏེ་ན།
ཨི་དཾ་སྦྲ་ནཾ། ཏུཀ་ཏཱ་ཨ་པ་ར་སྦྲ་ནཾ་གཙྪགཙྪ་སྭཱཧཱ། ཞེས་པ་རྣམས་ཀྱིས་སའི་ལྷ་མོ་
ལ་གསོལ་བ་བཏབ་ནས་སླར་ཡང་གཤེགས་སུ་གསོལ་བར་བྱའོ། ། །
དེ་ནས་ས་སྦྱང་བའི་སླད་དུ་ས་བདག་ལྟོ་འཕྱེ་བརྟགས་ནས་དེའི་ལྟོ་བ་ལས་
ཅུང་ཟད་མདུན་གྱི་ཆར་དང་པོར་བརྐོ་བར་བྱ་ཞིང་ཕྱིས་ནི་ཐམས་ཅད་དུའོ། །དེ་ཡང་
ལས་བྱེད་པ་རྣམས་བགེགས་མཐར་བྱེད་པ་ལ་སོགས་པའི་གཟུགས་སུ་བྱས་ནས་
སའི་ལྷ་མོ་ནམ་མཁར་བཀོད་དེ་ཆུ་ལ་ཐུག་པའམ་རྡོ་ལ་ཐུག་པར་བརྐོ་བར་བྱའོ།།
དེ་ནས་ས་དེ་ཉིད་དུ་རིན་ཆེན་ནམ་དུང་ངམ་འཆིང་བུ་མཐོང་ན་དགེ་བའི་ལས་ལ་
བདེ་བ་སྟེར་བར་འགྱུར་རོ། །ཅི་སྟེ་མིའི་རུས་པ་ལ་སོགས་པ་ཡོད་ན་དགེ་བའི་ལས་
- 103 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལ་གེགས་བྱེད་པར་འགྱུར་ཏེ་དེས་ན་སྦྱང་བར་བྱའོ། །དེ་ཡང་རྭ་དང་སོལ་བ་དང་
རུས་པ་ལ་སོགས་པ་ཟུག་རྔུ་མཐའ་དག་བསལ་ནས་ལས་དང་རྗེས་སུ་མཐུན་པའི་
སས་དགང་བར་བྱ་སྟེ། ཞི་བ་དང་རྒྱས་པ་ལ་ཙན་དན་དཀར་པོའི་ཆུས་བྲན་པའི་
ས་དཀར་པོ་ཁ་བ་དང་བསྐ་བའི་རོ་དང་ལྡན་པས་སོ། །ལས་ཐམས་ཅད་པ་ལ་ནི་
ས་ལྗང་ཁུས་དགང་བར་བྱ་སྟེ་གཞན་ནི་འདིར་མ་སྤྲོས་སོ། །དེ་དག་གིས་ནང་དུ་
ལས་དང་མཐུན་པའི་གཏེར་གཞུག་པར་བྱ་སྟེ་ཞི་བ་ལ་ཤེལ་དང་བཅས་པའི་རིན་
པོ་ཆེ་ལྔ་དང་། རྒྱས་པ་ལ་དུང་དང་བཅས་པའི་རིན་པོ་ཆེ་ལྔའོ། །ཐུན་མོང་གི་ལས་
ཐམས་ཅད་པ་ལ་ནི་རིན་པོ་ཆེ་ལྔ་གཞུག་པར་བྱའོ། །དེ་ནས་ས་དེ་ཉིད་དུ་སྟེགས་
བུ་འཇམ་ཞིང་སྙོམས་ལ། དབུས་ཅུང་ཟད་མཐོ་བ་ལེགས་པར་འདུས་བྱས་ཏེ་དྲིས་
བྱུགས་ཤིང་མེ་ཏོག་སིལ་མ་གཅལ་དུ་དགྲམ་པར་བྱའོ། །དེའི་དབུས་སུ་རྒྱན་ཐམས་
ཅད་ཀྱིས་བརྒྱན་པའི་རྡོ་རྗེ་སློབ་དཔོན་ཤར་དུ་མངོན་པར་ཕྱོགས་པས་འདུག་སྟེ།
སློབ་མ་རྣམས་བསྲུང་བའི་དོན་དང་གནས་བསྲུང་བའི་དོན་དུ་སྲུང་བའི་འཁོར་ལོ་
རྒྱས་པ་བསྒོམ་པར་བྱའོ། །དེ་ནས་བགེགས་དང་ལོག་འདྲེན་གཞན་རྣམས་ལ་ཕུར་
བུས་གདབ་པར་བྱ་སྟེ། ཞི་བ་ལ་ནྱ་ཀྲོ་དྷ་དང་། རྒྱས་པ་ལ་ཨ་ཤཱད་ཐ་དང་། ལས་
ཐམས་ཅད་པ་ལ་ཨུ་དུམ་བཱ་ར་ལ་སོགས་པ་ལས་དང་རྗེས་སུ་མཐུན་པའི་ཕུར་བུ་
བཅུ་པོ་ཁྲོ་བོའི་རྒྱལ་པོ་རྣམས་སུ་ཡང་དག་པར་བསྒོམས་ཏེ། གནས་བཅུར་གནས་
པའི་གདུག་པ་རྣམས་ཀྱི་སྟེང་དུ་སྔགས་ཀྱི་ཚིག་རྣམས་ཀྱིས་གདབ་པར་བྱ་ཞིང་
བརྡུང་བའི་སྔགས་དང་རྡོ་རྗེ་ཐོ་བས་བརྡུང་བར་བྱའོ། །དེ་ནས་ཕྱོགས་བཅུའི་ཕུར་
བུ་རྣམས་བསྲུང་བའི་དོན་དུ་ཁྲོ་བོའི་རྒྱལ་པོ་རྣམས་སྔགས་ཀྱི་ཚིག་གིས་ཕྱོགས་
བཅུར་དགོད་པར་བྱ་སྟེ། སྔགས་ཀྱི་ཚིག་རྣམས་ནི་སྒྲུབ་ཐབས་སུ་ཡང་དག་པར་
104 -



དབང་གི་ཆོ་ག་ཡེ་ཤེས་རྒྱ་མཚོ།
བསྡུས་སོ། །དེ་ལ་སྟེང་གི་ཕུར་བུ་ནི་ཤར་གྱི་ཕུར་བུའི་ཤར་དུའོ། །འོག་གི་ཕུར་བུ་
ནི་ནུབ་ཀྱི་ཕུར་བུའི་ནུབ་ཏུ་སྟེ། གཞན་རྣམས་ནི་རང་རང་གི་གནས་སུའོ། །དེ་ནས་
ཁྲོ་བོའི་དབང་པོའི་ང་རྒྱལ་དང་ལྡན་པས་གཡོན་དང་གཡས་ཀྱི་རྐང་མཐིལ་དག་
ལ་གྲངས་བཞིན་དུ་ཧཱུཾ་ཧཱུཾ་ཞེས་པ་ཡང་དག་པར་བཀོད་ཅིང་། རྡོ་རྗེ་རྩེ་ལྔ་པའི་ཕྱག་
རྒྱས་རེག་ནས་རྡོ་རྗེའི་རྐང་སྟབས་ཀྱིས་དཀྱིལ་འཁོར་གྱི་དབུས་སུ་བཅག་པར་བྱ་
སྟེ། དུས་ཀྱི་འཁོར་ལོའི་སྐུའི་གཡས་བརྐྱང་དང་གཡོན་བརྐྱང་དང་མཉམ་པའི་
སྟབས་ཀྱིས་སོ། །དེ་བཞིན་དུ། ཡཾ་ཡབཀོད་ཅིང་རལ་གྲིའི་ཕྱག་རྒྱས་རེག་ནས་
ཤར་དུ་བཅག་པར་བྱ་སྟེ་ཟླུམ་པོའི་སྟབས་ཀྱིས་སོ། །དེ་བཞིན་དུ། རྀ་རཱབཀོད་
ཅིང་རིན་པོ་ཆེའི་ཕྱག་རྒྱས་རེག་ནས་ལྷོར་བཅག་པར་བྱ་སྟེ་རོལ་པའི་སྟབས་ཀྱིས་
སོ། །དེ་ ནས་ ལཾ་ལཱབཀོད་ ཅིང་ འཁོར་ ལོའི་ ཕྱག་ རྒྱས་ རེག་ སྟེ་ནུབ་ཏུ་རྡོ་ རྗེའི་
གདན་གྱིས་བྱིན་གྱིས་བརླབ་པའམ་ས་གའི་སྟབས་ཀྱིས་བཅག་པར་བྱའོ། །དེ་
བཞིན་དུ། ཝཾ་ཝཱབཀོད་ཅིང་པད་མའི་ཕྱག་རྒྱས་རེག་སྟེ་བྱང་དུ་པད་མའི་གདན་
གྱིས་བྱིན་གྱིས་བརླབ་པའམ་ཏཱཎ་ཌ་བའི་སྟབས་ཀྱིས་བཅག་པར་བྱའོ། །དེ་ནས་
དཀྱིལ་འཁོར་གྱིས་ གཞི་དྲི་ལ་ སོགས་ པ་ཡང་དག་པར་མཆོད་དེ། ཨོ་ཨཱལཾ་ཧཱུཾ་
བཛྲ་བྷུ་མི་ཏིཥྛ་མ་ཨ་ཙ་ལ་ཧཱུྃ་ཧཱུྃ་ཕཊ། བཛྲ་དྷ་ར་ཨཱ་པ་ཡ་ཏི་སྭཱཧཱ། ཞེས་པ་འདིས་
རྡོ་ རྗེའི་ ས་སྤྱན་དྲངས་ནས་དཀྱིལ་འཁོར་གྱི་ས་གཞི་དང༌ རོ་གཅིག་ཏུ་བྱས་ཏེ།
སླར་ཡང་མཆོད་ཡོན་ལ་སོགས་པ་དབུལ་བར་བྱའོ། །གང་ཡང་། ཁང་བཟང་བྲག་
སྟེང་བ་ལང་ལྷས། །གཙུག་ལག་ཁང་སོགས་ཆུ་འགྲམ་དང༌། །སྔོན་དུས་བྱས་པའི་
གནས་དག་ཏུ། །མ་བརྐོས་ན་ཡང་དག་པ་ཡིན། །ཞེས་པ་དེར་ཡང་ཇི་སྐད་བསྟན་
པའི་ཆོ་ག་མཐའ་དག་སྦྱར་བར་བྱ་སྟེ། འོན་ཀྱང་འདིར་ལྟོ་འཕྱེ་བརྟག་པ་དང་། ས་
- 105 -



བག་
མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
བརྐོ་བ་དང་སེལ་དབྱུང་བ་རྣམས་ནི་དགོས་པ་མེད་དོ། །ཕྱུགས་ལྷས་དང་ཆུ་འགྲམ་
ལ་སོགས་པ་འགའ་ཞིག་ཏུ་ནི་ལས་དང་མཐུན་པའི་ས་ལས་བྱས་པའི་སྟེགས་བུར་
གཏེར་གཞུག་པ་དང་སྡངས་སྟབས་ཀྱིས་བཅག་པ་ཡང་རུང་བ་ཉིད་དོ། །
དེར་ཡང་ས་སྦྱང་བ་ནི། རྡོ་རྗེ་དང་བཅས་པའི་ལག་པས་རེག་ཅིང་ཨོ་བྷ་ཁཾ་
ཞེས་པ་ལ་སོགས་པས་ས་གཞི་སྟོང་པ་ཉིད་རང་བཞིན་གྱིས་རྣམ་པར་དག་པར་
བལྟས་ནས་རྡོ་རྗེའི་ས་སྤྱན་དྲངས་པ་དང་རོ་གཅིག་ཏུ་བྱའོ། །རྡོ་རྗེའི་ས་ལྷག་པར་
གནས་པའི་ཆོ་ག་སྟེ་རྩ་བའི་རྒྱུད་རྣམས་ཀྱི་རྗེས་སུ་འཇུག་པ་བྱང་ཆུབ་སེམས་དཔའ་
རྣམས་ཀྱི་འགྲེལ་པ་ལས་ངེས་པའོ། །འདིར་བདུད་བསྲེགས་ནས་སྲུང་བའི་འཁོར་
ལོ་བསྒོམས་པའི་མཐར་སྟངས་སྟབས་ངེས་པས་ས་བཅག་པ་ཙམ་གསུངས་ཀྱི་
བགེགས་ལ་བཀའ་བསྒོ་བ་ལ་སོགས་པ་ནི་གསུངས་པ་མེད་དེ། གང་གི་ཕྱིར་དེ་
དག་ནི་དང་པོར་བསྲེགས་ཟིན་པའི་ཕྱིར་དང༌། ལྷག་མ་རྣམས་ལ་ཡང་ཕུར་བུས་
བཏབ་ཟིན་པ་ཉིད་ཀྱི་ཕྱིར་རོ། །ཅི་སྟེ་མ་གསུངས་ཀྱང་བསྡུས་པའི་རྒྱུད་ཙམ་དང་པཎྜི་
ཏའི་རྗེས་སུ་འབྲངས་ནས་དཀྱིལ་འཁོར་གྱི་དབུས་སུ་ལྷའི་རྣལ་འབྱོར་བསྒོམས་
ཏེ། མ་ལུས་ཕྱོགས་ན་བཞུགས་པ་ཡི། །སངས་རྒྱས་རྣམས་ནི་བདག་ལ་དགོངས།།
ཞེས་པ་ལ་སོགས་པས་སངས་རྒྱས་རྣམས་ལ་སྙན་གསན་དབབ་ཅིང་མཆོད་ནས།
སེམས་ཅན་ཀུན་གྱིས་སེམས་ཆེན་པོ། །ཞེས་པ་ལ་སོགས་པ་ཕྱོགས་བཞི་ནས་
གསོལ་བ་བཏབ་པ་ལས། བསྒོམས་པའི་དཀྱིལ་འཁོར་རྣམ་པར་བཀོད་དེ། ཕྱག་
དང༌། སེམས་བསྐྱེད་པ་དང་། ཁྲོ་བོའི་ང་རྒྱལ་དང་། རྡོ་རྗེའི་ལྟ་བས་ཕྱོགས་ཐམས་ཅད་
དུ་ལྟ་ཞིང་འགྲོ་བས་ང་རྒྱལ་བསྐྱེད་པ་དང་། རྡོ་རྗེའི་རྐང་སྟབས་ཀྱིས་ཕྱོགས་རྣམས་སུ་
བསྐོར་ཅིང་བགེགས་ལ་བཀའ་བསྒོ་བ་དང་། དཀྱིལ་འཁོར་གྱི་ས་གཞི་རྡོ་རྗེའི་རང་
- 106 -



དབང་གི་ཆོ་ག་ཡེ་ཤེས་རྒྱ་མཚོ།
བཞིན་དུ་བྱིན་གྱིས་བརླབས་པ་དང༌། ཐབས་དང་ཤེས་རབ་ཁ་སྦྱོར་གྱི་གར་དང་།
གཡས་བརྐྱང་ལ་སོགས་པ་གནས་ངེས་པ་ལྔ་ཅན་ལྔ་དང༌། སྐྱེས་པའི་རྐང་སྟབས་
གྱི་ལ་སོགས་པ་གནས་ངེས་པ་མེད་པ་བརྒྱད་དང༌། རྒྱ་མཚོའི་རླབས་ལ་སོགས་པ་
གོམ་པ་བགྲོད་པའི་ཚུལ་བཞི་དང༌། བསྣུན་པ་ལ་སོགས་པ་ཀུན་ཏུ་བསྐྱོད་པ་དགུ་
དང༌། རྡོ་རྗེ་བསྒྲེང་བ་ལ་སོགས་པའི་ཚུལ་དྲུག་དང་། རལ་གྲི་ལ་སོགས་པའི་ཚུལ་བཅུ་
གསུམ་དང༌། གདན་གྱི་ཚུལ་བཅུ་དང་། རྡོ་རྗེ་ལྟ་བ་གཉིས་དང་། གར་གྱི་ཉམས་དགུ་
ལ་སོགས་པ་ཐམས་ཅད་དམ་ཇི་ལྟར་རིགས་པ་བྱེད་ན་ཡང་དེའི་བྱ་བ་སུ་ཡིས་
འགོག །དེ་བཞིན་དུ། ས་ལྷག་ པར་ གནས་ པ་ལས་གཞན་པའི་སའི་ཆོ་ག་ཡང་
གསུངས་པ་མེད་ཅིང་། སངས་རྒྱས་རྣམས་ལ་གསོལ་བ་གདབ་པ་ལས་གཞན་པའི་
ལྷ་ལྷག་པར་གནས་པ་ཞེས་པ་ཡང་གསུངས་པ་མེད་དོ། །དེས་ན་འདིར་དཀྱིལ་
འཁོར་ཆེན་པོ་བྲི་བའི་སླད་དུ་སངས་རྒྱས་རྣམས་ལ་གསོལ་བ་གདབ་པ་ནི། སངས་
རྒྱས་སྲས་དང་བཙུན་མོར་བཅས་པ་ཐམས་ཅད་ཡང་དག་པར་མཆོད་ནས། པུས་
མོ་གཡས་པའི་ལྷ་ང་ས་ལ་བཙུགས་ཏེ་བདུག་སྤོས་དང་བཅས་པའི་རྡོ་རྗེ་དང་རྡོ་རྗེ་
དྲིལ་བུ་འཛིན་པས་སམ་མེད་པས་ཀྱང་རུང་སྟེ། སེམས་ཅན་རྣམས་ནི་ཐར་པའི་
སླད་དུ་རྗེ་བདག་ཀྱང་གཙོ་བོའི་དཀྱིལ་འཁོར་དག་ནི་བཞེངས་པར་བགྱིད། །གང་
དག་ཕྱོགས་རྣམས་ཀུན་ནའང་སངས་རྒྱས་བྱང་ཆུབ་སེམས་དཔའ་ཉེས་པ་རྣམ་
བྲལ་བཙུན་མོ་དང་བཅས་པ། །དེ་དག་རྣམས་ཀྱི་མཆོག་གི་ཐུགས་རྗེས་དཀྱིལ་
འཁོར་དུ་ནི་དབང་བསྐུར་སླད་དུ་བདག་ལ་བསྐྱབ་ཏུ་གསོལ། །ཞེས་ལན་གསུམ་དུ་
གསོལ་བ་གདབ་པར་བྱ་སྟེ། སངས་རྒྱས་ལ་སོགས་པ་རྣམས་ལ་གསོལ་བ་གདབ་
པའི་ངེས་པའོ། །
- 107 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དེ་ནས་བུམ་པ་སྟ་གོན་དུ་གནས་པ་བྱའོ། །དེ་ལ་བུམ་པ་ནི་ཞི་བ་དང་རྒྱས་པ་
ལ་ཤེལ་དང་དངུལ་གྱི་རང་བཞིན་ཏེ། ལྟོ་བ་ཟླུམ་པོའི་ནང་གི་རྒྱར་སོར་བཅུ་དྲུག་
དང་། དཔངས་སུ་སོར་བཅུ་བཞིའོ། །དེའི་སྟེང་དུ་མགྲིན་པ་སོར་དྲུག་པ་སྟེ། དེ་ལྟར་
དཔངས་ལ་སོར་ཉི་ཤུའོ། །ཁའི་རྒྱར་ནི་སོར་བརྒྱད་དེ། འདི་ཆ་གསུམ་དུ་རྣམ་པར་
ཕྱེ་བའི་ཆ་གཉིས་ཀྱིས་མགུལ་བའི་སྦུབས་དང་། ཆ་གཅིག་གིས་གཡས་དང་གཡོན་
གྱི་མཆུ་དག་གིས་ཞེང་ངོ༌། །མཆུའི་མཐར་ཡང་སོར་གཉིས་འོག་ཏུ་འཕྱང་བ་སྟེ་ཇི་
ལྟར་མཛེས་པའོ། །འདིར་སོར་རྣམས་ནི་མཐེ་བོའི་ལྟོ་སྟེ་ཁྲུའི་ཉི་ཤུ་རྩ་བཞི་ཆའོ། །
ཅི་སྟེ་ཤེལ་ལ་སོགས་པ་མ་རྙེད་ན་ཡང་ས་ལས་བྱས་པ་ཇི་སྐད་བཤད་པའི་མཚན་
ཉིད་ཅན་རྩ་བ་དང་ནག་ནོག་མེད་པ་རྣམས། ཙན་དན་དཀར་པོ་དང་སཱ་ལི་བཏགས་
པ་ལ་སོགས་པས་བྱུགས་ནས་དཀར་པོར་བྱས་ཏེ་ལས་ཐམས་ཅད་པ་ལ་ཡང་འདི་
དག་ཉིད་དོ། །ལས་གཞན་ལས་ནི་རྣམ་པ་གཞན་དུ་འགྱུར་ཏེ་ཁོ་བོས་ནང་གི་མུན་
སེལ་དུ་བསྡུས་སོ། །དེ་ཡང་བུམ་པ་ལྔའི་བྱ་བ་ལ་རྒྱལ་བའི་བུམ་པ་དང་ཕྱོགས་
བཞིའི་བུམ་པ་སྟེ། དྲུག་པ་དུང་ཆོས་ནི་འདིར་རྣམ་པར་རྒྱལ་བའོ། །བུམ་པ་བཅུའི་
བྱ་བ་ལ་ནི་དེའི་སྟེང་དུ་མཚམས་བཞིའི་བུམ་པ་དང་། རྣམ་པར་རྒྱལ་བའི་བུམ་པ་སྟེ་
བཅུ་གཅིག་པ་དུང་ཆོས་ནི་འདིར་རྣམ་པར་རྒྱལ་བ་ཆེན་པོའོ། །དེ་ལྟར་བུམ་པ་
བརྒྱ་སྟོང་ལ་ཡང་རྒྱལ་བའི་བུམ་པའི་སྟེང་དུ་དུང་ཆོས་བཞག་པར་བྱ་སྟེ། ཞི་བ་
དང་རྒྱས་པ་ལའོ། །དྲག་པོའི་ལས་ལ་ནི་ཐོད་པའོ། །དབང་དང་དགུག་པ་ལ་ནི་
ཟངས་དང་གསེར་གྱི་སྣོད་དོ། །རྨོངས་པ་དང་རེངས་པ་ལ་ནི་ཁམ་ཕོར་རོ་ཞེས་
ཀྱང་རིག་པར་བྱའོ། །དེ་ལྟར་བུམ་པ་ཐམས་ཅད་ཀྱི་མགྲིན་པར་ལས་དང་རྗེས་སུ་
མཐུན་པའི་ཁ་དོག་ཀྱི་གོས་གཙང་མས་བརྒྱན་ཅིང་། ཡལ་འདབ་དང་བཅས་པའི་
- 108 -



དབང་གི་ཆོ་ག་ཡེ་ཤེས་རྒྱ་མཚོ།
ཤིང་གིས་ཁ་བརྒྱན་ནས་སྲད་བུ་དཀར་པོ་ལ་སོགས་པའི་ལས་དང་རྗེས་སུ་མཐུན་
པའི་སྲད་བུ་རྣམས་ཀྱིས་དཀྲི་བར་བྱ་ཞིང་། རིན་པོ་ཆེ་ལ་སོགས་པ་གཞུག་པར་
བྱའོ། །དེ་ཡང་འབྱོར་བའི་དབྱེ་བས་རྡོ་ རྗེ་ རིན་པོ་ཆེ་རིགས་ལྔ་སྟེ་ ཁ་དོག་ལྔ་
རྣམས་དང༌། ཨིནྡྲ་ནཱི་ལ་དང༌། པད་མ་རཱ་ག་དང༌། ཟླ་བ་ཆུ་ཤེལ་དང་། ཀར་ཀེ་ཏ་
ཀ་ དང༌། མ་ ར་ ཀ་ ཏ་ སྟེ་རིན་ པོ་ ཆེ་ ལྔ་ རྣམས་ དང༌། གསེར་ དང་། དངུལ་དང༌།
ཟངས་དང་། ལྕགས་རྣོན་པོ་དང་། ཁབ་ལེན་ཏེ་ལྕགས་རྣམས་དང༌། མུ་ཏིག་དང་།
བྱུ་རུ་དང་། མུ་མེན་དང༌། ཤུ་ལ་མ་ཎི་དང་། ཐིག་ལེ་དྲུག་པ་སྟེ། རིན་པོ་ཆེ་འབྲིང་
པོ་རྣམས་དང༌། ཤེལ་དང༌། ཛཱི་བ་ཛཱ་ཏི་དང༌། ཌོ་ཧ་རི་དང་། འཆིང་བུ་དང་། ནོར་
བུ་ལྗང་ཁུ་སྟེ་རིན་པོ་ཆེ་ཐ་མ་རྣམས་ལ་ཇི་ལྟར་རྙེད་པའམ། དེ་དག་མེད་ན་ཁ་དོག་
ལྔའི་མེ་ཏོག་དྲི་བཟང་པོ་དང་ལྡན་པ་གཞུག་པར་བྱའོ། །དེ་བཞིན་དུ། དྲི་དང་སྨན་
དང་འབྲུ་རྣམས་ནི་ཆའི་ དབྱེ་ བས་ རེ་ མིག་ ཉི་ཤུ་ རྩ་ལྔར་ བཀོད་པ་ལས། ཐད་
ཀའམ་སྟེང་འོག་ལ་སོགས་པའི་ལྔ་ཚན་གང་ཡང་རུང་བ་བཟུང་བར་བྱ་སྟེ་ཚེས་ཀྱི་
དབྱེ་བས་ཆ་ བཅོ་ ལྔའི་བདག་ ཉིད་ ཇི་ ལྟར་ རྙེད་ པའོ། །དེ་ལ་དྲི་ནི། ཨེ་ལ་ ཆ་
གཉིས་དང་། ག་པུར་ཆ་གཅིག་དང༌། བྲི་ཀའི་མེ་ཏོག་ཆ་གསུམ་དང་། སིཧྥ་ཀ་ཆ་
བཞི་དང་། གླ་སྒང་ཆ་ལྔ་སྟེ་ལྔ་ལྔ་ཚན་དང་པོ་དང༌། པྲི་ཡཾ་ཀུའི་མེ་ཏོག་ཆ་གསུམ་
དང༌། ཨ་ཀ་རུ་ནག་པོ་ཆ་བཞི་དང༌། ཤེ་ལེ་ཡ་ཆ་ལྔ་དང་། ཀཀྐོ་ལ་ཆ་གཉིས་དང་།
སཾ་ཧ་མུ་དྲ་ཆ་གཅིག་སྟེ་ལྔ་ཚན་གཉིས་པ་དང༌། རུ་རྟ་ཆ་ལྔ་དང་། ཛཱ་ཏི་ཕ་ལ་ཆ་
གཉིས་དང་། གླ་རྩི་ཆ་གཅིག་དང༌། གུར་གུམ་ཆ་གསུམ་དང་། མུ་ར་ཆ་བཞི་སྟེ་ལྔ་
ཚན་གསུམ་པ་དང༌། པུ་ཏྲ་ཀེ་ཤ་ཆ་ གཅིག་དང༌། ནཱ་ག་གེ་སར་གྱི་མེ་ཏོག་ཆ་
གསུམ་དང་། ཙན་དན་ཆ་བཞི་དང་། ཨུ་ཤི་ར་ཀ་ཆ་ལྔ་དང༌། ཏ་མཱ་ལའི་ལོ་མ་ཆ་
- 109 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
གཉིས་ཏེ་ལྔ་ཚན་བཞི་པ་དང་། སྤང་སྤོས་ཆ་བཞི་དང་། བཱ་ལ་ཀ་ཆ་ལྔ་དང་། འཁྲི་
ཤིང་གླ་རྩི་ཆ་གཉིས་དང༌། བྷེ་རུཎ་ཌ་བཉྫ་ཆ་གཅིག་དང་། བིཎ་ཌི་ཏ་ཀ་རའི་མེ་
ཏོག་ཆ་གསུམ་སྟེ་ལྔ་ཚན་ལྔ་པོ་དག་ལས་ཇི་ལྟར་རྙེད་པའི་ལྔ་ཚན་ནོ། །དེ་བཞིན་
དུ། སྨན་ཡང་། པྲཧྨ་ད་ཎ་ཌི་ཆ་གཉིས་དང་། བིཥྛ་གྲན་ཏ་ཆ་གཅིག་དང༌། རུ་ཏྲ་ཛ་
ཊཱ་ཆ་གསུམ་དང་། པྲ་སི་དཱ་ཆ་བཞི་དང་། དེ་བ་དཱ་ལིཆ་ལྔ་སྟེ་ལྔ་ཚན་དང་པོ་དང།
ཨིན་དྲ་བཱ་དུ་ཎི་ཆ་གསུམ་དང༌། ལ་ཀཱ་ཎཱ་ཆ་བཞི་དང་། བཱ་རཱ་ཧ་ཀརྫུ་ཆ་ལྔ་དང༌།
ཀཎྜི་ཀཱ་ཆ་གཉིས་དང་། ཨ་དྷོ་པུལླི་ཀཱ་ཆ་གཅིག་སྟེ་ལྔ་ཚན་གཉིས་པ་དང་། མུ་ཥ་
ལཱི་ཆ་ལྔ་དང་། རུ་དན་ཏཱི་ཆ་གཉིས་དང་། མྱོ་ཏི་པྲ་ཏི་ཆ་གཅིག་དང་། ཛཱ་ལུ་ཨཱ་ཆ་
གསུམ་དང་། ཨརྐ་ཆ་བཞི་སྟེ་ལྔ་ཚན་གསུམ་པ་དང་། པུ་ཏྲ་ཛཱ་རཱི་ཆ་གཅིག་དང༌།
ཧ་ས་དེ་བཱ་ཆ་གསུམ་དང་། ཀྲི་ཏཱ་ཎྜ་ལི་ཆ་བཞི་དང་། ཨ་ཛ་ཀཎྜ་ཆ་ལྔ་དང་། མོ་ཧ་
ནཱི་བ་ཊ་པྲ་ཏྲི་ཀ་ཆ་གཉིས་ཏེ་ལྔ་ཚན་བཞི་པ་དང་། པྲ་ཧ་ཏཱི་ཆ་བཞི་དང༌། བྷཾ་ག་རཱ་
ཛ་ཆ་ལྔ་དང་། ཤིང་དངར་ཆ་གཉིས་དང་། ཀཎ་ཊ་ཀཱ་རཱི་ཆ་གཅིག་དང་། མ་ཡུ་ར་
ཤིང་ཁཱ་ ཆ་གསུམ་སྟེ་ ལྔ་ཚན་ལྔ་པོ་དག་ལས་ཇི་ལྟར་རྙེད་པའི་ལྔ་ཚན་ནོ། །དེ་
བཞིན་དུ། འབྲུ་ཡང་། སོ་བ་ཆ་གཉིས་དང་། སོ་བ་ཆེན་པོ་ཆ་གཅིག་དང་། མོན་
སྲན་ཆ་གསུམ་དང༌། ཙ་ན་ཀ་དཀར་པོ་ཆ་བཞི་དང་། ཏིལ་ནག་པོ་ཆ་ལྔ་སྟེ་ལྔ་
ཚན་དང་པོ་དང་། གོ་ཏྲ་བཱ་ཆ་གསུམ་དང་། མུད་གྲྭ་ཆ་བཞི་དང་། སྲན་མ་ཆ་ལྔ་
དང༌། ཏིལ་དཀར་པོ་ཆ་ གཉིས་ དང༌། གྲོ་ཆ་གཅིག་སྟེ་ ལྔ་ ཚན་གཉིས་པ་དང་།
མོཥྛ་ ཆ་ ལྔ་དང་། ཏྲི་པུ་ ཊཱ་ ཆ་ གཉིས་ དང༌། ཡུངས་ནག་ཆ་གཅིག་དང་། ནས་ཆ་
གསུམ་དང་། མོན་ སྲན་ཆ་བཞི་སྟེ་ལྔ་ཚན་གསུམ་པ་དང་། སྲན་ཆུང་ཆ་གཅིག་
དང་། ཡུངས་ཀར་ཆ་གསུམ་དང༌། ཁྲེ་ཆ་བཞི་དང་། རུ་བ་རི་ཀཱ་ཆ་ལྔ་དང་། བར་
- 110 -



དབང་གི་ཆོ་ག་ཡེ་ཤེས་རྒྱ་མཚོ།
བ་ཊི་ཀཱ་ཆ་གཉིས་ཏེ་ལྔ་ཚན་བཞི་པ་དང༌། ཨ་ཏ་ཤི་ཆ་བཞི་དང༌། བ་ར་ཌི་ཆ་ལྔ་
དང་། བརྞ་ཆ་གཉིས་དང་། གུ་ལན་ཐཱ་ཆ་གཅིག་དང་། ཙ་ན་ཀ་ནག་པོ་ཆ་གསུམ་
སྟེ་ལྔ་ཚན་ལྔ་པོ་དག་ལས་ཇི་ལྟར་རྙེད་པའི་ལྔ་མཚན་ནོ། །འདིར་ཆའི་དབྱེ་བ་ནི་
རྡོག་པོའི་གྲངས་ཀྱིས་རིག་པར་བྱའོ། །དེ་ལྟར་སྨན་དང་འབྲུ་རྣམས་ནི་ཁོ་བོས་
བཀོད་པའི་རེའུ་མིག་ལས་ཀྱང་རྟོགས་པར་བྱའོ། །དེ་ལ་རིན་པོ་ཆེ་ལྗང་ཁུ་དང་།
ཁབ་ལེན་གྱི་ལྕགས་དང་། ཆ་གཅིག་པའི་སྨན་དང་དྲི་དང་འབྲུ་རྣམས་ནི་དུང་ཆོས་
སུ་གཞུག་པར་བྱའོ། །དེ་བཞིན་དུ། རིན་པོ་ཆེ་སྔོན་པོ་དང༌། ཁབ་ལེན་གྱི་ལྕགས་
དང༌། ཆ་གཅིག་པའི་སྨན་དང་དྲི་དང་འབྲུ་རྣམས་ནི་རྒྱལ་བ་དང་རྣམ་པར་རྒྱལ་
བའི་བུམ་པ་ལའོ། །རིན་པོ་ཆེ་ནག་པོ་དང་། ལྕགས་རྣོན་པོ་དང་། ཆ་གཉིས་པའི་
སྨན་དང་དྲི་དང་འབྲུ་རྣམས་ནི་ཤར་དང་མེའི་བུམ་པ་ལའོ། །རིན་པོ་ཆེ་དམར་པོ་
དང་། ཟངས་དང༌། ཆ་གསུམ་པའི་སྨན་དང་དྲི་དང་འབྲུ་རྣམས་ནི་ལྷོ་དང་བདེན་
བྲལ་གྱི་བུམ་པ་ལའོ། །རིན་པོ་ཆེ་དཀར་པོ་དང༌། དངུལ་དང༌། ཆ་བཞི་པའི་སྨན་
དང་དྲི་དང་འབྲུ་རྣམས་ནི་བྱང་དང་དབང་ལྡན་གྱི་བུམ་པ་ལའོ། །རིན་པོ་ཆེ་སེར་
པོ་དང༌། གསེར་དང་། ཆ་ལྔ་པའི་སྨན་དང་དྲི་དང་འབྲུ་རྣམས་ནི་ནུབ་དང་རླུང་གི་
བུམ་པ་ལ་སྟེ། ཐམས་ཅད་སྲོག་ཆགས་མེད་པའི་ཆུ་གཙང་མ་དང་ལྡན་པ་ལའོ། །
དེ་ལྟར་རིན་པོ་ཆེ་ཁ་དོག་ལྔ་དང་། ལྕགས་ལྔ་དང་། ནགས་ཀྱི་སྨན་ལྔ་དང་། དྲིའི་
རྫས་ལྔ་དང་། འབྲུ་ལྔ་རྣམས་རིགས་དང་ཁ་དོག་དང་ཆའི་དབྱེ་བས་བུམ་པ་སོ་སོར་
གཞུག་པར་བྱ་ཞིང་། སླར་ཡང་ལྔ་ཚན་ལྔ་པོ་དེ་དག་ཐུམ་པོར་བཅིངས་ནས་རྣམ་པར་
རྒྱལ་བའི་དུང་ཆུས་གང་བར་གཞུག་པར་བྱ་སྟེ། སྐྱེ་བའི་གནས་ལྔར་དབང་བསྐུར་
བའི་དོན་དུའོ། །དེ་ལ་དཀྱིལ་འཁོར་གྱི་དབུས་སུ་རྒྱལ་བ་དང་རྣམ་པར་རྒྱལ་བའི་
- 111 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བུམ་པ་དང་། གཞན་རྣམས་ཀྱང་གནས་ཇི་ལྟ་བར་བཀོད་ནས། ཧཾ་ཧཱུཾ་ཧོ་ཧཱུཾ་ཧོར་
ཧོརཱ་ཧུ་ཧཱུཾ་ཧཱུཾ་ཧཱུྃ་རྣམས་ལས་ཡང་དག་པར་བྱུང་བའི་བདུད་རྩིའི་བུམ་པ་རྣམས་སུ་
བལྟ་བར་བྱའོ། །དེ་ནས་འཆད་པར་འགྱུར་བའི་ཆོ་གས་རང་གི་སྙིང་གར་ཟླ་བ་
དང་ཉི་མ་དང་སྒྲ་གཅན་ལ་གནས་པའི་དུས་ཀྱི་འཁོར་ལོའི་ཤེས་རབ་དང་བཅས་
པ་རྣམ་པར་བསྒོམས་ཏེ། དེ་དག་གི་ཐུགས་ཀར་གནས་པའི་ཟླ་བ་དང་ཉི་མ་ཁ་
སྦྱར་བ་ལས་འོད་ཟེར་ལྕགས་ཀྱུ་ལྟ་བུ་སྤྲོས་ནས་དེས་བཀུག་པའི་ཡེ་ཤེས་ཀྱི་བདུད་
རྩི་དང་ལྷན་ཅིག་རོ་གཅིག་ཏུ་བྱས་ཏེ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཧོར་ཧོརཱ་ཧུ་ཧཱུཾ་ཧཱུཾ་ཧཱུཾ་བཛྲ་པད་
མ་ཨ་མྲྀ་ཏ་གྷ་ཊ་སུ་བི་ཤུདྡྷ་དྷརྨ་དྷཱ་ཏུ་སྭ་བྷཱ་བ་སརྦ་དྷརྨཱན་སུ་བི་ཤུདྡྷ་དྷརྨ་དྷཱ་ཏུ་སྭ་
བྷཱ་བཱན་ཀུ་རུ་ཀུ་རུ་སྭཱཧཱ། ཞེས་པ་བཟླ་བར་བྱའོ། །དེ་བཞིན་དུ། དྲི་ལ་སོགས་པའི་
མཆོད་པ་རྣམས་ཀྱང་དབུལ་བར་བྱ་སྟེ། རྡོ་རྗེའི་བུམ་པ་སྟ་གོན་དུ་གནས་པའི་ཆོ་
གའོ། །འདིར་བུམ་པ་སོ་སོ་ལ་རིགས་སོ་སོའི་ལྷའི་བསྒོམ་བཟླས་ནི་གསུངས་པ་
མེད་དེ། གང་གི་ཕྱིར་རྒྱལ་བ་དང་རྣམ་པར་རྒྱལ་བ་ནི་ཁུ་བ་དང་རྡུལ་འགགས་
པའི་ ཕྱིར་བདུད་རྩིའི་བུམ་པའོ། །དེ་བཞིན་དུ། ཤར་དང་མེར་གནས་པའི་རྐང་
འགགས་པ་དང་། ལྷོ་དང་བདེན་བྲལ་དུ་གནས་པ་ནི་ཁྲག་འགགས་པ་དང་། བྱང་
དང་དབང་ལྡན་དུ་གནས་པ་ནི་གཅི་བ་འགགས་པ་དང་། ནུབ་དང་རླུང་དུ་གནས་
པ་ནི་བཤང་བ་འགགས་པ་ཉིད་ཀྱི་ཕྱིར་བདུད་རྩིའི་བུམ་པ་སྟེ་འཆི་བ་མེད་པ་སྟེར་
བའི་ཕྱིར་རོ། །དེས་ན་འདིར་བདུད་རྩིའི་བུམ་པར་སྒྲུབ་པ་ཉིད་ནི་འཕགས་པའི་
དགོངས་པའོ། །དེ་བཞིན་དུ། སློབ་མ་ལ་སོགས་པ་གསང་བའི་དོན་དུ་འདི་དག་
ལས་གཞན་པ་ལས་ཐམས་ཅད་པའི་བུམ་པ་ཞེས་པ་ཡང་གསུངས་པ་མེད་དེ། གང་
གི་ཕྱིར་སློབ་མ་གསང་བ་ནི་དུང་ཆོས་ཀྱི་ཆུ་ཉིད་ཀྱིས་བྱེད་པའི་ཕྱིར་དང༌། སྦྱིན་
- 112 -



དབང་གི་ཆོ་ག་ཡེ་ཤེས་རྒྱ་མཚོ།
སྲེག་ལ་སོགས་པ་སྐབས་གཞན་དུ་ནི་བསང་གཏོར་གྱི་ཆུས་བྱ་བར་གསུངས་པའི་
ཕྱིར་རོ། །ཧ་ཅང་སྤྲོས་པས་ཆོག་གོ །
དེ་ནས་རྡོ་རྗེའི་ཐིག་སྐུད་ལྷག་པར་གནས་པར་བྱའོ། །དེ་ཡང་གཞོན་ནུ་མས་
བཀལ་བའི་སྲད་བུ་དུ་མ་གསུམ་སྒྲིལ་གྱི་བདག་ཉིད་དུ་བྱ་སྟེ། རྩ་དུ་མ་འདུས་པ་
ལུས་དང་ངག་དང་སེམས་ཀྱི་རྩ་གསུམ་གཅིག་ཏུ་འདྲེས་པའི་བདག་ཉིད་དོ། །
སྦོམས་ཀྱི་ཚད་ནི་ནས་གཅིག་སྟེ་སློབ་དཔོན་གྱི་མཐེ་བོའི་བརྒྱད་ཆེའོ། །སྲིད་དུ་ནི་
དཀྱིལ་འཁོར་གྱི་ཉིས་འགྱུར་ཏེ། འདིར་འཛིན་པའི་ཆ་མ་གཏོགས་པ་ཁྲུ་བརྒྱད་དོ།།
གལ་ཏེ་རྒྱུད་གཞན་ལས་ཐིག་སྐུད་སྦོམས་སུ་སྒོའི་ཉི་ཤུ་ཆ་དང་། སྲིད་དུ་དཀྱིལ་
འཁོར་ལས་ཉིས་འགྱུར་དུ་གསུངས་པ་མ་ཡིན་ནམ། འདིར་སྦོམས་སུ་ནས་ཙམ་
དང་སྲིད་དུ་ཁྲུ་བརྒྱད་ཅེས་པ་ཇི་ལྟར་ཞེ་ན། གསུང་དེ་ནི་དཀྱིལ་འཁོར་ཁྲུ་གང་
ཙམ་གྱི་དབང་དུ་བྱས་ཀྱི་ཐམས་ཅད་དུ་ངེས་པ་ནི་མ་ཡིན་ནོ། །ཅི་སྟེ་ཡིན་ན་ཁྲུ་
སྟོང་པའི་དཀྱིལ་འཁོར་ལ་ཐིག་སྐུད་སྦོམས་སུ་སོར་དྲུག་ལྷག་པའི་ཁྲུ་དྲུག་དང་
ལྡན་ཞིང་། སྲིད་དུ་ཁྲུ་ཉིས་སྟོང་དང་ལྡན་པས་ཐིག་གདབ་པ་སྒྲུབ་པར་འགྱུར་ཏེ་
དེ་ལྟར་ཡང་མ་ཡིན་ནོ། །འདིར་ཁྲུ་བརྒྱད་ཅེས་པ་ཡང་འཇིག་རྟེན་གྱི་ཁམས་ལ་
དཔག་ཚད་འབུམ་ཕྲག་བཞི་དང་། ལུས་ལ་ཁྲུ་བཞིའི་དག་པས་དཀྱིལ་འཁོར་ལ་
ཡང་ཁྲུ་བཞི་སྟེ། དེས་ན་ཐིག་སྐུད་ལ་ཁྲུ་བརྒྱད་དོ། །དེ་བཞིན་དུ། དཀྱིལ་འཁོར་
ཁྲུ་གང་བ་དང་བཅུ་གཉིས་པ་དང་བཅུ་དྲུག་པ་དང་ཉི་ཤུ་པ་ཡང་། སྲིད་དུ་རང་རང་
གི་གཉིས་འགྱུར་ཏེ། སྦོམས་སུ་ནི་ནས་ཀྱི་ཚད་ཙམ་མོ། །ཐིག་སྐུད་དེ་ཉིད་ཀྱིས་ཁྲུ་
སྟོང་པའི་མཐར་ཐུག་པའི་དཀྱིལ་འཁོར་ཆེན་པོ་རྣམས་ལ་ཡང་ཡང་དུ་མཐུད་ནས་
ཐིག་གདབ་པར་བྱའོ། །དེ་ཉིད་ཀྱི་ཕྱིར་གང་དག་མཐེ་བོང་གི་ཚད་ཙམ་ཞེས་པ་དེ་
- 113 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དག་ནི་མུ་ཅོར་ རོ། །དེ་ ལྟར་ མཚན་ཉིད་དང་ལྡན་པའི་ཐིག་སྐུད་དྲི་བཟང་པོ་
བྱུགས་ཏེ། སྣོད་གཙང་མར་བཀོད་ནས། ཨཱ་ ཨཱི་རཱི། ཨཱུ་ རྀ་རྣམས་ལས་ཡང་དག་
པར་བྱུང་བའི་ཡུམ་ལྔའི་ངོ་བོ་རྡོ་རྗེ་སྲད་བུའི་རྣམ་པར་བལྟ་བར་བྱའོ། །དེ་ནས་རང་
གི་སྙིང་གར་ཟླ་བ་དང་ཉི་མ་དང་སྒྲ་གཅན་གྱི་སྟེང་དུ་ཧཱུྃ་ལས་བྱུང་བའི་དུས་ཀྱི་
འཁོར་ལོ་གཡས་རྐྱང་གི་གར་གྱིས་བདུད་དང་ཉོན་མོངས་པ་མནན་ཅིང་ཡུམ་དང་
བཅས་པ་བསྒོམ་པར་བྱའོ། །དེ་ནས་སྣ་ཚོགས་ཡུམ་གྱི་ཐུགས་ཀའི་ཉི་མ་ལས་
སྤྲོས་པའི་རྡོ་ རྗེ་ ལྕགས་ཀྱུས་ ལྷ་མོ་རྣམས་བཀུག་ནས་ཐིག་སྐུད་ཀྱི་རྣམ་པས་
བསྟིམས་ཏེ་རྡོ་རྗེའི་སྲད་བུ་དང་ལྷན་ཅིག་རོ་གཅིག་ཏུ་བྱས་ནས། ཨོཾ་ཨཱ་ཨཱི་རཱི་ཨུ་
ལཱི་བཛྲ་སཱུ་ཏྲ་སརྦ་དྷརྨ་ཨེ་ཀ་སྭ་བྷཱ་བ་སརྦ་དྷརྨཱ་ཨེ་ཀ་ཨཱ་ཀཱ་ར་པྲ་བྷ་བཱན་ཀུ་རུ་ཀུ་རུ་
སྭཱཧཱ། ཞེས་པ་བཟླ་བར་བྱའོ། །དྲི་ལ་སོགས་པ་ཕུལ་ནས་ཤར་གྱི་ཆར་གཞག་པར་བྱ་
སྟེ། རྡོ་རྗེའི་ཐིག་སྐུད་སྟ་གོན་དུ་གནས་པའི་ཆོ་གའོ། །འདིར་ཡེ་ཤེས་ཀྱི་ཐིག་སྐུད་
དང་ལས་ཀྱི་ཐིག་སྐུད་ཅེས་པ་དུ་མ་ནི་གསུངས་པ་མེད་དོ། །མ་གསུངས་ཀྱང་བྱེད་
ན་ནི་ཡེ་ཤེས་ཀྱི་རྡུལ་ཚོན་དང་ལས་ཀྱི་རྡུལ་ཚོན་ཞེས་པ་ལ་སོགས་པར་ཡང་
འགྱུར་རོ། །དེས་ན་གང་དུ་དཀྱིལ་འཁོར་འབྲི་བ་དེར་ཐིག་གདབ་པ་དགོས་པའི་
ཕྱིར་ཐིག་སྐུད་སྟ་གོན་དུ་གནས་པ་གསུངས་ཀྱི། དཀྱིལ་འཁོར་མི་འབྲི་བའི་སར་ཡང་
ཐིག་འདེབས་ན་ནི་ཧ་ཅང་ཐལ་བར་འགྱུར་ཏེ། དེའི་ཕྱིར་རྩ་བའི་རྒྱུད་རྣམས་ཀྱི་
རྗེས་སུ་འབྲངས་པ་བྱང་ཆུབ་སེམས་དཔའི་འགྲེལ་པ་རྣམས་ལས་མ་གསུངས་སོ།།
དེ་ནས་རྡུལ་ཚོན་ལྷག་པར་གནས་པ་བྱའོ། །དེ་ཡང་འཁོར་ལོ་སྒྱུར་བའི་འབྱོར་
བ་ལ་རྡོ་རྗེ་རིན་པོ་ཆེ་རྣམས་སམ། གཞན་རིན་པོ་ཆེ་ཁ་དོག་ལྔ་སྟེ། མ་ར་ཀ་ཏ་དང་།
ཨིནྡྲ་ནཱི་ལ་དང༌། པད་མ་རཱ་ག་དང་། ཟླ་བ་ཆུ་ཤེལ་དང་། ཀར་ཀེ་ཏ་ན་དང་། མཐོན་
- 114 -



དབང་གི་ཆོ་ག་ཡེ་ཤེས་རྒྱ་མཚོ།
ཀ་ཆེན་པོ་རྣམས་ཀྱི་ཕྱེ་མས་གྲངས་བཞིན་དུ་ལྗང་ཁུ་དང་། ནག་པོ་དང༌། དམར་པོ་
དང༌། དཀར་པོ་དང་། སེར་པོ་དང་། སྔོན་པོའི་ཚོན་རྣམས་སོ། །ཐུན་མོང་གི་འཁོར་
ལོ་སྒྱུར་བ་ནི། གསེར་དང་། མུ་ཏིག་དང༌། བྱུ་རུ་དང་། མུ་མེན་རྣམས་ཀྱི་ཕྱེ་མས།
སེར་པོ་དང་། དཀར་པོ་དང་། དམར་པོ་དང་། ནག་པོ་སྟེ། ལྗང་ཁུ་ནི་ཚོན་བཞི་བསྲེས་
པས་སོ། །གཞན་ཕལ་པ་རྣམས་ལ་ནི་སྣ་ཚོགས་པའི་ནོར་བུ་རྣམས་སམ། དེ་མེད་
ན་མུད་གུ་དང་། འབྲས་མ་ཉམས་པ་ལ་སོགས་པའམ་བཏགས་པའི་ཚོན་ཐུན་མོང་པ་
གཞན་གྱིས་ཀྱང་རུང་སྟེ། འབྱོར་བའི་དབྱེ་བས་ཇི་ལྟར་རྙེད་པའི་རྡུལ་ཚོན་བསྒྲུབ་
པར་ བྱའོ། །དེ་ལ་རྡོ་ རྗེ་ རྣམས་ ཀྱིས་ ཇི་ ལྟ་བ་དེ་བཞིན་དུ་མ་ཉམས་པའི་འབྲུ་
རྣམས་ཀྱིས་སོ། །མ་ར་ཀ་ལ་སོགས་པའི་ཕྱེ་མ་རྣམས་ཀྱིས་ཇི་ལྟ་བ་དེ་བཞིན་དུ་
བཏགས་ པའི་ཚོན་རྣམས་ཀྱིས་ཏེ། མིའི་རུས་པའི་ཕྱེ་མ་ལ་སོགས་པ་དང་ལྷན་
ཅིག་སྣོད་གཙང་མར་བཀོད་ནས། ཨ་ཨི་རྀ་ཨུ་ལྀ་རྣམས་ལས་བྱུང་བའི་དེ་བཞིན་
གཤེགས་པ་ལྔའི་ངོ་བོ་རྡོ་རྗེ་རྡུལ་ཚོན་གྱི་རྣམ་པར་བལྟ་བར་བྱའོ། །དེ་ནས་རང་
གི་སྙིང་གར་ཟླ་བ་དང་ཉི་མ་དང་སྒྲ་གཅན་ལ་གནས་པའི་དུས་ཀྱི་འཁོར་ལོ་ཡུམ་
དང་བཅས་པ་རྣམ་པར་བསྒོམས་ཏེ། ཡབ་ཀྱི་ཐུགས་ཀའི་ཟླ་བ་ལས་སྤྲོས་པའི་རྡོ་
རྗེ་ལྕགས་ཀྱུས་སངས་རྒྱས་རྣམས་བཀུག་ནས་རྡུལ་ཚོན་གྱི་རྣམ་པས་བསྟིམས་ཏེ།
རྡོ་རྗེའི་རྡུལ་ཚོན་དང་ལྷན་གཅིག་རོ་གཅིག་ཏུ་བྱས་ནས། ཨོཾ་ཨ་ཨི་རི་ཨུ་ལི་སུ་བི་
ཤུདྡྷ་པཉྩ་སྐན་དྷ་སྭ་བྷཱ་བ་པཉྩ་སྐན་དྷཱ་ན་སུ་བི་ཤུདྡྷ་དྷརྨན་ཀུ་རུ་ཀུ་རུ་སྭཱཧཱ། ཞེས་པ་
བཟླས་པར་བྱའོ། །དྲི་ལ་སོགས་པ་ཕུལ་ནས་ནུབ་ཀྱི་ཆར་གཞག་པར་བྱ་སྟེ། རྡོ་
རྗེའི་རྡུལ་ཚོན་སྟ་གོན་དུ་གནས་པའི་ཆོ་གའོ། །
དེ་ནས་རྡོ་རྗེ་ལྷག་པར་གནས་པ་ནི། གསོར་བའི་རྡོ་རྗེ་སོར་བཅུ་གཉིས་པ་སྟེ།
-115 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
གསང་བའི་འཁོར་ལོ་རྣམ་པར་དག་པས་སོ། །དེ་ཉིད་ཆ་གསུམ་དུ་བྱས་པའི་དབུས་
ཀྱི་ཆ་ལ་ལྟེ་བ་ཞལ་བཞི་པ་སྟེ། དབུས་ཀྱི་ཆ་དེ་ཉིད་ཀྱི་སུམ་ཆའོ། །ལྟེ་བའི་མཐའ་
གཉིས་ལ་པད་མའི་འདབ་མ་བརྒྱད་བརྒྱད་དག་སྟེ་ལྟེ་བའི་ཚད་ཀྱིས་སོ། །དེ་དག་
གི་ཕྱི་རོལ་ཏུ་རྡོ་རྗེའི་རྭ་རྣམས་ཏེ་སྲིད་དུ་རྡོ་རྗེའི་སུམ་ཆའོ། །སོ་སོའི་སྦོམས་སུ་ཡང་
སུམ་ཆ་དེ་ཉིད་ཀྱི་བཞི་ཆ་སྟེ་དབུས་ཀྱི་རྭ་ནི་ཟུར་བཞི་པའི་རྣམ་པ་ཅུང་ཟད་རིང་བ་
དང༌། ཕྱོགས་བཞིའམ་མཚམས་བཞིར་གནས་པའི་རྭ་རྣམས་ནི་ཅུང་ཟད་ཐུང་ཞིང་
ཟླུམ་པའོ། །ཕྱི་རོལ་གྱི་རྭ་རྣམས་ཀྱི་འོག་ཏུ་སུམ་ཆ་གཅིག་དང་སྟེང་དུ་སུམ་ཆ་
གཉིས་ཏེ་དབུས་ཀྱི་ཆ་སྦོམ་ཞིང་དེ་ལས་འོག་གི་ཆ་ཅུང་ཟད་ཕྲ་ལ་དེ་ལས་ཀྱང་
སྟེང་གི་ཆ་ཕྲ་བར་གྱུར་པ་བ་དཱ་རའི་ཚེར་མ་ལྟ་བུའོ། །འདི་དག་དབུས་ཀྱི་རྭ་ལ་སྦྱར་
བ་ནི་ཞི་བ་སྟེ། དྲག་པོ་ལ་ནི་ཁ་གྱེས་པའོ། །དེ་ལྟར་ན་ཁུ་བའི་ཆོས་ཅན་ཐབས་ཀྱི་
སྐུ་དང་གསུང་དང་ཐུགས་དང་ཡེ་ཤེས་ཀྱི་ཐིག་ལེ་རྣམ་པར་དག་པ་དང་། ཚངས་
པའི་གནས་བཞིའི་དག་པས་རྡོ་རྗེ་ཞལ་བཞི་པའོ། །ཡང་ན་ལྟེ་བར་ཞལ་མེད་པ་
ཡང་རུང་སྟེ་དབྱངས་མེད་པའི་གསལ་བྱེད་བརྗོད་དུ་མེད་པའི་རང་བཞིན་ཡིན་པའི་
ཕྱིར་རོ། །དེ་ཉིད་ཧཱུཾ་ལས་བྱུང་བའི་རྡོ་རྗེ་གཙོ་བོའི་ངོ་བོར་ཡང་དག་པར་བལྟས་
ནས། སྔ་མ་བཞིན་དུ་རང་གི་སྙིང་གར་གནས་པའི་དུས་ཀྱི་འཁོར་ལོའི་ཐུགས་ཀའི་
ཟླ་བ་ལས་སྤྲོས་པའི་རྡོ་རྗེ་ལྕགས་ཀྱུས་གཙོ་བོ་ཡེ་ཤེས་སེམས་དཔའ་བཀུག་ནས་
རྡོ་རྗེའི་རྣམ་པས་བསྟིམས་ཏེ་རྡོ་རྗེ་དང་ལྷན་ཅིག་རོ་གཅིག་ཏུ་བྱས་ནས། ཨོཾ་ཧཱུྃ་ཀྲོ་
དྷ་བཛྲ་སརྦ་སཏྲ་ཀ་རུ་ཎ་ཨཱད་མ་ཀ་སརྦ་དྷརྨ་ཨེ་ཀ་སུ་ཁ་སྭ་བྷཱ་བ་སརྦ་དྷརྨཱན་བཛྲ་
སུ་ཁ་སྭ་བྷཱ་བཱན་ཀུ་རུ་ཀུ་རུ་སྭཱཧཱ། ཞེས་པ་བཟླ་བར་བྱའོ། །དྲི་ལ་སོགས་པ་ཕུལ་
ནས་ལྷོའི་ཆར་གཞག་པར་བྱ་སྟེ། རྡོ་རྗེ་སྟ་གོན་དུ་གནས་པའི་ཆོ་གའོ། །
- 116 -



དབང་གི་ཆོ་ག་ཡེ་ཤེས་རྒྱ་མཚོ།
དེ་ནས་རྡོ་རྗེ་དྲིལ་བུ་ལྷག་པར་གནས་པ་སྟེ་དེ་ཡང་ཆ་གསུམ་པའོ། །དེ་ལ་
སྟེང་གི་ཆ་དང་དབུས་ཀྱི་ཆ་ནི་ཞལ་དང་བཅས་པའི་རྡོ་རྗེའི་ཕྱོགས་གཅིག་ཅི་ལྟ་བ་
སྟེ། གསེར་དང་དངུལ་ལ་སོགས་པ་ལས་བྱས་པའོ། །འོག་གི་ཆ་ནི་འཁར་བ་ལས་
བྱས་པ་སྒྲ་སྒྲོགས་པའི་རང་བཞིན་ཏེ། ཞི་བ་ལ་བ་ལང་གི་གདོང་པ་ལྟ་བུ་རྡོ་རྗེ་ཁ་
ཟུམ་པས་མཚན་པ་དང༌། དྲག་པོ་ལ་པད་མ་རྣམ་པར་རྒྱས་པ་ལྟ་བུ་རྡོ་རྗེ་ཁ་གྱེས་
པས་མཚན་པའོ། །དེ་ལྟར་ན་རྡུལ་གྱི་ཆོས་ཅན་ཤེས་རབ་གྱི་སྐུ་དང་གསུང་དང་
ཐུགས་དང་ཡེ་ཤེས་ཀྱི་ཐིག་ལེ་རྣམ་པར་དག་པ་དང་། རྣམ་པར་ཐར་པའི་སྒོ་བཞིའི་
ཚེ་དྲིལ་བུ་ཡང་ཞལ་བཞི་དང་ལྡན་པའོ། །ཡང་ན་འདི་ནི་ཞལ་གཅིག་དང་ལྡན་པ་
སྟེ་ཨཱ་ལི་དབྱངས་ཀྱི་ཆོས་ཅན་སྒྲ་སྒྲོགས་པའི་རང་བཞིན་ཡིན་པའི་ཕྱིར་རོ། །དེས་ན་
འདིར་གང་གི་ཚེ་རྡོ་རྗེ་ཞལ་བཞི་དང་ལྡན་པའི་དེའི་ཚེ་དྲིལ་བུ་ཡང་ཞལ་བཞི་དང་
ལྡན་པའོ། །གང་གི་ཚེ་རྡོ་རྗེ་ཞལ་དང་བྲལ་བ་དེའི་ཚེ་དྲིལ་བུ་ཞལ་གཅིག་པ་དང་
ལྡན་པའོ། །དེ་ཉིད་ཧོལས་བྱུང་བའི་གཙོ་མོ་རྡོ་རྗེ་དྲིལ་བུའི་རྣམ་པར་བལྟས་ནས་
སྔ་མ་བཞིན་དུ་རང་གི་སྙིང་གར་གནས་པའི་སྣ་ཚོགས་ཡུམ་གྱི་ཐུགས་ཀའི་ཉི་མ་
ལས་སྤྲོས་པའི་རྡོ་རྗེ་ལྕགས་ཀྱུས་གཙོ་མོ་ཡེ་ཤེས་སེམས་དཔའ་བཀུག་ནས་རྡོ་རྗེ་
དྲིལ་བུའི་རྣམ་ པས་ བསྟིམས་ཏེ། དེ་དང་ལྷན་ཅིག་རོ་གཅིག་ཏུ་བྱས་ནས། ཨོ་
ཧོབཛྲ་གྷཎ་ཌེ་སརྦ་དྷརྨ་ཨེ་ཀ་པྲཛྙཱ་དྷ་ནི་སྭ་བྷ་བེ་སརྦ་ཨཱ་ཀ་རེ་སརྦ་དྷརྨ་པྲ་བོ་དྷ་
ནི་སརྦ་དྷརྨཱན་ནིསྭ་བྷཱ་བེ་ན་པྲ་བོ་དྷ་ཡ་སྭཱཧཱ། ཞེས་པ་བཟླ་བར་བྱའོ། །དྲི་ལ་
སོགས་པ་ཕུལ་ནས་བྱང་གི་ཆར་བཞག་པར་བྱ་སྟེ། རྡོ་རྗེ་དྲིལ་བུ་སྟ་གོན་དུ་གནས་
པའི་ཆོ་གའོ། །
དེ་ལྟར་ས་ལ་སོགས་པ་ཡང་དག་པར་བཟུང་བ་རྫོགས་ནས། སློབ་མ་རྣམས་
D]
- 117 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཁྲུས་བྱས་ཤིང་གོས་གཙང་མ་བགོས་ཏེ། གསེར་གྱི་མེ་ཏོག་ལ་སོགས་པའི་མཎྜལ་
སྔོན་དུ་འགྲོ་བས། སློབ་དཔོན་ལ་གསོལ་བ་གདབ་པར་བྱ་སྟེ། བདག་ནི་མི་བཟད་
འཁོར་བས་འཇིགས་པས་དེ་རང་ཉིད་ནས་རྒྱལ་བ་རྣམས་ལ་སྐྱབས་སུ་ལྷག་པར་
མཆི། །ངེས་པར་སྲིད་པའི་འཇིགས་འཕྲོག་ཁྱེད་ཀྱི་ཞབས་ཀྱི་ཆུ་སྐྱེས་དག་ལ་ལུས་
ངག་སེམས་ནི་དག་པས་སོ། །ཞེས་པའོ། །དེས་ཀྱང་དེ་དག་སྣོད་དུ་རུང་བར་བྱ་
བའི་ཕྱིར་ཆོས་བསྟན་པར་བྱ་སྟེ། མངལ་དུ་མངལ་གནས་སྡུག་བསྔལ་དང་ནི་བཙའ་
བའི་དུས་དང་བྱིས་པའི་དངོས་པོ་ལ་ཡང་སྡུག་བསྔལ་ཏེ། །གཞོན་ནུ་ལང་ཚོ་དག་
ལ་བུད་མེད་ནོར་དང་འབྱོར་པ་ཉམས་པའི་ཉོན་མོངས་སྡུག་བསྔལ་ཆེན་པོས་གང་།།
རྒ་དང་འཆི་བའི་སྡུག་བསྔལ་ཉིད་དེ་སླར་ཡང་འགྲོ་བ་དྲུག་ཏུ་ངུ་འབོད་ལ་སོགས་
འཇིགས་སྟེར་བ། །འགྲོ་བ་འདི་དག་མ་ལུས་སྒྱུ་མ་ལ་རྨོངས་གྱུར་པས་སྡུག་བསྔལ་
ལས་ནི་སྡུག་བསྔལ་འཛིན་པའོ། །འཁོར་བར་མི་ཉིད་དུ་ནི་བརྒྱ་ལམ་ཞིག་ན་གྱུར་
ཀྱང་ཆོས་ཀྱི་བློ་ནི་བརྒྱ་ལམ་ཞིག་ནའོ། །དེ་ལས་དགེ་བའི་དབང་གིས་སངས་རྒྱས་
ལས་ནི་རྗེས་ཆགས་གྱུར་ཀྱང་དང་པོའི་ཐེག་པ་རབ་ཏུ་འཇུག །དེ་ལས་དཔལ་
ལྡན་རྡོ་རྗེ་ཐེག་པ་བསྒོམ་པ་ལ་ནི་བློ་གྲོས་མ་ལུས་འཇུག་པ་བརྒྱ་ལམ་ནའོ། །དེ་
ལས་སངས་རྒྱས་ཉིད་འདོད་མཆོག་གི་བདེ་བའི་གོ་འཕང་དག་ལ་འཇུག་པ་ཨེ་མ་
ཤིན་ཏུ་དཀའ། །ཞེས་པ་དོན་གོ་བར་བསྙད་པས་སོ། །དེ་ནས་ས་དེ་ཉིད་དུ་ལས་
དང་རྗེས་སུ་མཐུན་པའི་མཎྜལ་བྱས་ཏེ་དེར་སློབ་མ་ཤར་དུ་མངོན་པར་ཕྱོགས་པ་
ལ་ཨུ་དུམ་བཱ་རའམ་འོ་མ་ཅན་གྱི་ཤིང་གཞན་ཡང་རུང་སྟེ་སོར་བཅུ་གཉིས་པའི་སོ་
ཤིང་མགོ་བོར་མེ་ཏོག་གི་ཕྲེང་བ་བཅིངས་པ་དྲི་ལ་སོགས་པ་རྣམས་ཀྱིས་མཆོད་དེ།
ཨོཾ་ཨཱ༔ཧཱུྃ་ཞེས་པ་ལན་བདུན་གྱིས་མངོན་པར་བསྔགས་ནས། ཨོཾ་ཨཱཧཱུྃ ཧོཙཧཾ་ཀྵ
- 118 -



དབང་གི་ཆོ་ག་ཡེ་ཤེས་རྒྱ་མཚོ།
བཛྲ་དན་ད་ཀཱཥཱ་ཙ་ཏུར་བི་མོ་ཀྵ་མུ་ཁ་བི་ཤུདྡྷ་སྭ་བྷཱ་པཾ་ཀཱ་ཡ་ཝཀ་ཙིཏྟ་ཛྷཱ་ན་མུ་ཁ་
དན་ཏ་ཨཱ་དི་མ་ལོ་བི་ཤོ་དྷ་ཡ་བི་ཤོ་དྷ་སྭཱཧཱ། ཞེས་པ་འདིས་སྦྱིན་པར་བྱའོ། །དེས་
ཀྱང་སོ་ལ་སོགས་པའི་དྲི་མ་དག་པར་བྱས་ནས་མཎྜལ་གྱི་སྟེང་དུ་དོར་བར་བྱའོ།།
དེའི་མགོ་གང་དུ་ཕྱོགས་པའི་ལས་རབ་འབྱམས་ལ་སོགས་པ་འགྲུབ་པར་འགྱུར་
ཏེ། དབང་ལྡན་དུ་ཞི་བ་དང་། བྱང་དུ་རྒྱས་པ་དང་། མེར་བསད་པ་དང་། ཤར་དུ་
བསྐྲད་པ་དང༌། བདེན་བྲལ་དུ་དབང་དང༌། ལྷོར་དགུག་པ་དང༌། རླུང་དུ་རྨོངས་
པ་དང༌། ནུབ་ཏུ་རེངས་པའི་ལས་འགྲུབ་པ་ཉིད་དོ། །སྟེང་དང་འོག་ཏུ་ནི་ལས་
ཐམས་ཅད་པའམ་མཁའ་ལ་སྤྱོད་པ་དང་། ས་ལ་སྤྱོད་པ་འགྲུབ་པར་འགྱུར་ཏེ་སོ་
ཤིང་གི་ཆོ་གའོ། །
དེ་ནས་སློབ་མ་དཀྱིལ་འཁོར་གྱི་ས་ལ་བཅུག་སྟེ། མགོ་བོ་དང་། མགྲིན་པ་
དང༌། སྙིང་ཁ་དང་། ལྟེ་བ་དང་། གཙུག་ཏོར་དང་། གསང་བ་རྣམས་སུ་དཀྱིལ་འཁོར་
དྲུག་ལ། ཨོཾ་ཨཱཿཧཱུྃ་ཧོ་ཀཿ ཞེས་པ་རིགས་དྲུག་པོ་བཀོད་དེ་བསྲུང་བ་བྱས་ནས་
རྡོ་རྗེ་སེམས་དཔའ་བསྐུལ་བར་བྱས་སྟེ། ཨོཾ་ཨ་ཨཱཨོཾ་ཨཱབཛྲ་སཏྭ་མཧཱ་སུ་ཁ་བཛྲ་
ཀ་ལ་ཙཀྲ་ཤི་བྱ་སྱ་ཨ་བྷི་མུ་ཁོ་བྷ་བ་སན་ཏུཏྟོ་བྷ་བ་ར་དོ་བྷ་བ། ཀཱ་ཡ་བཱཀ་ཙིཏྟ་
ཨ་དྷིཥྛ་ནཾ་ཀུ་རུ་ཀུ་རུ་སྭཱཧཱ། ཞེས་པ་འདི་དག་གིས་སློབ་མ་བྱིན་གྱིས་བརླབས་པར་
བྱའོ། །སློབ་མ་ལྷག་པར་གནས་པའི་ཆོ་ག་སྟེ། འདི་ནི་རྩ་བའི་རྒྱུད་ཀྱི་ རྗེས་སུ་
འཇུག་པས་ས་བཅུ་པའི་གསུང་བའི་ངེས་པའོ། །ཡང་ན་དེ་དག་གི་སྟེང་དུ་སྤྲོ་བ་
བསྐྱེད་པ་དང་། ཐུན་མོང་དང་ཐུན་མོང་མ་ཡིན་པའི་སྡོམ་པ་བཟུང་བ་དང་། བསྲུང་
སྐུད་བཅིང་པ་དང༌། ཀུ་ཤ་སྦྱིན་པ་ལ་སོགས་པ་ཡང་གཞན་དུ་བཤད་པའི་ཚུལ་
གྱིས་བྱའོ་ཞེས་གསུང་སྟེ། ཁོ་བོས་ནི་དེ་དག་དབང་གི་ཆོ་ག་རྡོ་རྗེ་ཕྲེང་བར་བསྡུས་
- 119 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སོ། །དེ་ལྟར་སློབ་མ་ལྷག་པར་གནས་པ་རྫོགས་ནས་རང་རང་གི་གནས་སུ་གཏང་
སྟེ། སྔར་ལྷག་པར་གནས་པ་བྱས་པའི་བུམ་པ་དང་། ཐིག་སྐུད་དང༌། རྡུལ་ཚོན་
དང༌། རྡོ་རྗེ་དང༌། རྡོ་རྗེ་དྲིལ་བུ་སྟེ་གནས་ལྔར་བཀོད་པ་དེ་དག་གི་ལྷོར། ཨོཾ་ཧོབཛྲ་
ཀ་མ་ལ་ད་ལ་གནྡྷེ་ཤ་ཡེཡ་བཛྲ་སུ་ཁ་མཧཱ་ནི་ཏཾ། ཀ་རོ་མི་ཡ་ཐཱ་ཏ་ཐཱ་ག་ཏེ་ན་ཀྲི་ཏཱ་
ཧཧསྭཱཧཱ། ཞེས་པ་འདིས་མལ་སྟན་ལྷག་པར་གནས་པ་བྱ་སྟེ། དགེ་བ་དང་མི་
དགེ་བའི་མཚན་མ་ཤེས་པར་བྱ་བའི་སླད་དུའོ། །དེ་ནས་བདག་ཉིད་ནུབ་ཏུ་མགོ་
དང་ཤར་དུ་རྐང་པ་ཕྱོགས་པས་མལ་དེ་ཉིད་དུ་ཉལ་བར་བྱའོ། །དེ་ལ་བསྒོམས་
པའི་སྟོབས་སམ་རྨི་ལམ་གྱི་སྟོབས་ཀྱིས་མཚན་མ་མཐོང་བར་གྱུར་ཏེ། སངས་རྒྱས་
དང་བྱང་ཆུབ་སེམས་དཔའ་དང་ལྷ་མོའི་ཚོགས་རྒྱུད་མངས་ལ་སོགས་པའི་ཕྱག་
མཚན་དང་ལྡན་པ་མཐོང་བའམ། རྡོ་རྗེ་མཁའ་འགྲོ་མ་གྲི་གུག་དང་ཐོད་པ་འཛིན་
པ་དང༌། ཁྲོ་བོའི་དབང་པོ་རྣམས་ཀྱི་སྲུང་བའི་འཁོར་ལོའི་མཐའ་ཕན་ཆད་དུ་བདུད་
དང་བགེགས་དང་ལོག་འདྲེན་ལ་སོགས་པ་རྣམས་ཉམས་པར་བྱེད་པ་མཐོང་ན་
དགེ་བའོ། །ཅི་སྟེ་ཅུང་ཟད་ཀྱང་མ་མཐོང་ན་འབྲིང་པོའོ། །དེ་སྟེ་བདུད་ཀྱི་རིས་
བཀྲེས་པ་དང་སྐོམ་པས་གཟིར་པ་རིད་ཅིང་སྐམ་པའི་ལུས་ཅན་གྲི་གུག་དང་ཐོད་
པ་ཐོགས་པ་སྐྱེ་བོ་ལེགས་པ་དག་ལ་གནོད་པར་སེམས་པ་དག་སློབ་དཔོན་ནམ་
སློབ་མས་མཐོང་ན་མཚན་མ་ངན་པར་འགྱུར་ཏེ། དེའི་ཕྱིར་དེ་བསལ་བའི་དོན་དུ་
རྡོ་རྗེ་སློབ་དཔོན་གྱིས་མལ་སྟན་སྤངས་ནས། དཀྱིལ་འཁོར་གྱི་ཤར་དུ་སྲུང་བའི་
འཁོར་ལོ་བསྒོམས་ཏེ་སྒྲུབ་ཐབས་སུ་བཤད་པའི་ཆོ་གས་སླར་ཡང་གཏོར་མ་རྒྱ་
ཆེན་པོ་སྦྱིན་པར་བྱའོ། །འདིར་སྦྱང་བའི་སྔགས་གཞན་ནི། ཨོཾ་ཤྲཱི་བཛྲ་ཌཱ་ཀི་ནཱི་བཛྲ་
དྷཱ་ཏཱི་ཤྭ་རི་ག་ག་ན་སྭ་བྷཱ་བ་སརྦ་དྲ་བྱ་བི་ཤྭ་དྷ་ནི་སརྦ་དྲ་བྱུ་ནི་བི་ཤྭ་དྷ་ཡ་ཧཱུྃ་ཕྲ་ཕཊ།
- 120 -



དབང་གི་ཆོ་ག་ཡེ་ཤེས་རྒྱ་མཚོ།
ཅེས་པ་སྟེ་བགེགས་ཞི་བར་བྱེད་པའི་གཏོར་མ་སྦྱང་བའི་སྔགས་སོ། །དེ་བཞིན་དུ།
སངས་རྒྱས་རྣམས་ཀྱང་རང་གི་ལུས་ལ་དགོད་པར་བྱ་སྟེ། སངས་རྒྱས་ཡབ་ཡུམ་
བཅས་པ་སྲས་བཅས་གཡོག་འཁོར་དང་། །གྲོགས་བཅས་གཉེན་རྣམས་དག་གིས་
བསྐོར་བའི་ཚོགས་པ་ནི། །ལྷ་དང་ལྷ་མོ་དག་གིས་མཉེས་པར་བྱེད་རྣམས་དང་། །
མཆོག་གི་རྡོ་རྗེ་སེམས་དཔའ་དག་ནི་གཤེགས་སུ་གསོལ། །ཞེས་པ་འདིས་དེ་བཞིན་
གཤེགས་པ་རྣམས་སྦན་དྲངས་ནས་རང་རང་གི་ཁམས་ལ་དགོད་པར་བྱའོ། །རྡོ་
རྗེ་མཁའ་འགྲོ་མ་རྣམས་ཀྱང༌། ཨོཾ་ཧ་ཧཱ་ཧི་ཧཱི་བཛྲ་བྷི་ར་བ་ཨཱ་ཀར་ཥ་ཡ་ཨཱ་ཀར་ཥ་
ཡ། པྲ་བེ་ཤ་ཡ་ བྲ་བེ་ཤ་ཡ། བནྡྷ་ཡ་བནྡྷ་ཡ། ཏོ་ཥ་ཡ་ཏོ་ཥ་ཡ། ཛཧཱུྃ་ བི་ ཧོ
བཛྲ་ཌཱ་ཀི་ནཱི་ཧཱུྃ་ཧྲི་ད་ཡ་ཧཱུྃ་ཧཱུྃ་ཕྲོ་བྲོ་ཕཊ་ཕཊ། ཅེས་པ་འདིས་དབུག་པར་བྱའོ། །དེ་
ནས་དེ་དག་ལ་རྡོ་རྗེའི་ཕྱག་རྒྱས་གཏོར་མ་དང་དྲི་དང་མེ་ཏོག་ལ་སོགས་པ་དབུལ་
བར་བྱ་སྟེ། ཨོ་ཨཧཱུྃ་བཛྲ་ཌཱ་ཀི་ནཱི་བྷྱ ས་པ་རི་ཝ་ར་ ཨི་དཾ། བྷ་ལཾ། གནྡྷཾ། པུཎཾ།
དྷཱ་པཾ། དཱི་པཾ། ཨཀྵ་ཏཾ། ད་དཱ་མ་ཧེ་ས་པཱ་རི་ཝཱ་ རཿ ཤྲཱི་གྷཾ་ཨཱ་གཙྪ་ཏུ་ཛ༔ ཨི་དཾ། བ་
ལི། གྲིཏྣ་ཏུ། ཁ་ དན་དུ། པི་ཝ་ཏུ། ས་པ་ རི་ ཝཱ་ ར་ ཀཿ སརྦ་སཏྭཱ་ནཾ། ཤཱནྟཾ། པུཏྟཾ།
རཀྟ་ཨཱ་བ་ར་ཎ་གུབ་ཏི། ཀ་རོ་ཏུ། ཨི་དཾ་སྦྲ་ནཾ། ཏུཀ་ཏཱ་བ་རྒྱ་མཎྜལ་བྷ་མྱྀ་ཏིཥྛ་ཏུ་
ཧཱུཾ་ཧཱུཾ་ ཕཊ། བཛྲ་དྷ་ར་ཨཱཛཱ་པ་ཡ་ཏི་སྭཱཧཱ། ཞེས་པ་འདིས་བྱིན་ནས་ཕྱི་རོལ་དུར་
ཁྲོད་ཀྱི་ས་ལ་བཟའ་བ་དང་བཏུང་བ་བྱེད་དུ་གཞུག་པར་བྱའོ། །
དེ་ནས་བགེགས་ཀྱི་ཉེ་བར་འཚེ་བ་ཞི་བར་བྱ་བའི་སླད་དུ། སྒྲུབ་ཐབས་སུ་
བཤད་པའི་ཆོ་གས་ཡན་ལག་དྲུག་དགོད་པ་ལ་སོགས་པ་དང་སྲུང་བའི་འཁོར་ལོ་
སྔོན་དུ་འགྲོ་བས་བདག་ཉིད་རྡོ་རྗེ་འཇིགས་བྱེད་ཀྱི་རྣལ་འབྱོར་ལ་གནས་པར་བྱ་
སྟེ། ཁྲོ་བོའི་དབང་པོ་ཞལ་བཞི་དང་སྤྱན་བཅུ་གཉིས་དང་ཕྱག་ཉི་ཤུ་རྩ་དྲུག་ལ་སོགས་
- 121 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པ་དང་ལྡན་པའི་རྡོ་རྗེ་ཤུགས་སུ་ཡང་དག་པར་བསྒོམས་ནས་ཕྱག་རྒྱ་རྣམས་དང་།
མཚོན་ཆ་རྣམས་དང་། ཀླུའི་རྒྱལ་པོ་རྣམས་ཀྱང་སྒྲུབ་ཐབས་སུ་བསྟན་པའི་སྔགས་
རྣམས་ཀྱིས་དགོད་པར་བྱའོ། །དེ་ནས་དབང་རྣམས་ཀྱང་བདག་ཉིད་ཀྱིས་བླང་
བར་བྱ་སྟེ། འཇིག་རྟེན་པ་བཅུ་དང་། འཇིག་རྟེན་ལས་འདས་པའི་དབང་བཅུ་གཅིག་
པ་རྣམས་འཆད་པར་འགྱུར་བའི་སྔགས་ཀྱི་ཚིགས་རྣམས་ཀྱིས་གསོལ་བ་བཏབ་
ནས་སོ་སོའི་སྔགས་ཀྱི་ཚིགས་རྣམས་ཀྱིས་བདག་ཉིད་ལ་དབང་བསྐུར་བར་བསྒོམ་
པར་བྱའོ། །སླར་ཡང་སོ་སོའི་ང་རྒྱལ་བཟུང་བར་བྱ་སྟེ། སྔགས་ཀྱི་ཚིག་རྣམས་ནི་
འཆད་པར་འགྱུར་རོ། །
དེ་ནས་བདུད་ལ་སོགས་པ་ཚར་བཅད་པའི་དོན་དུ་བཅོམ་ལྡན་འདས་དུས་
ཀྱི་འཁོར་ལོའི་རྐང་པ་བཅུ་དྲུག་པ་མཁའ་འགྲོ་མའི་ཚོགས་དང་བཅས་པ་གདུག་
པ་ཚར་བཅད་པའི་སྔགས་དང་། ཡན་ལག་སོ་སོའི་ཕྲེང་བའི་སྔགས་རྐང་པ་བདུན་
བཅུ་རྩ་གཉིས་པ་རྣམས་སྔགས་པས་བཟླ་བར་བྱའོ། །དེ་ལ་སྔགས་ཀྱི་ཚིག་རྣམས་
ནི། ༀ་ན་མོ་བཛྲ་སཏྭཱ་ཡ། ན་མོ་བུདྡྷ་བོ་དྷི་སཏྭ་བྷུ ན་མོ་བཛྲ་ཀྲོ་དྷ་ཨིན་དྲ་རཱ་ཛ་
བྷྱ༔ ན་མོ་བི་ཤྭ་མཱ་ཏྲེ། ན་མོ་བུདྡྷ་བོ་དྷི་སཏྭ་དེ་བཱི་བྷུ༔ ན་མོ་བཛྲ་ཌཱ་ཀི་ནཱི་བྷྱ༔ ཨོཾ་ན་
མོ་བྷ་ག་ཝ་ཏེ་ཀཱ་ལ་ཙཀྲ་ཡ། བཛྲ་བྷེ་ར་བ་བྷི་ཀ་རཱ་ཡ། མཧཱ་ཨིན་ཏྲ་ནཱི་ལ་བརྞ་ཤ་
རཱི་རཱ་ཡ། མཱ་ར་ཀླུ་ཤ་ཧྲི་ད་ཡ། ཨ་ཀཱན་ཏ་སི་ཏ་རཀ་ཏ་ཙ་ར་ཎཱ་ཡ། ཀྲིཥཱ་རཀྟ་སི་ཏ་
ཀཎ་ཥཱ་ཡ། ནཱི་ལ་སི་ཏ་པཱི་ཏ་རཀྟ་དཾ་ཌཱ་ཀ་རཱ་ལོ་གྲ་བྷི་ཥ་ཎ་མུ་ཁ་ཡ། ཀྲིཥཱ་རཀྟ་སི་ཏ་
ས་བྱེ་ཏ་ར་སྐན་དྷཱ་ཡ། དྭཱ་ད་ཤ་བྷུ་ཛཱ་ཡ། ཥཊ་བི་ཤ་ཏི་ཀ་རཱ་ཡ། བཛྲ་ཁཌ་ག །ཏྲི་ཤུ་
ལ། ཀར་ཏི་ཀ་བཱ་ཎ། ཨོཾ་ཀུ་ཤ །ཌ་མ་རུ་ཀ །མུད་ག་ར། ཙཀྲ། ཀུན་ཏ་དཎ་ཌ། པར་
ཤུ་བཛྲ་ གཱཎ་ཊ་ཁེ་ཊ། ཁ་ཊཾ་ག །ཀ་པཱ་ལ། ཙཱ་པ། པཱ་ཤ །རད་ན། ཀ་མ་ལ། ཤཾ་ཁ།
- 122 -



དབང་གི་ཆོ་ག་ཡེ་ཤེས་རྒྱ་མཚོ།
ཨཱ་དར་ཤ །ཤྲཱི་ཁ་ལཱ་བྲཧྥ་ཤི་རོ་ག་ཛ་ཙར་མ་དྷི་ཏ་ཀ་རཱ་ཡ། བྱཱ་གྷ་ཙར་མ་ནི་ཝཱ་ས་
ནཱ་ཡ། སྐན་དྷེ་མུཎ་ཌ་མཱ་ལཱ་བ་ལཾ་བི་ནེ། ཤི་ར་སི་བཛྲ་པཊ་ཊ་མུ་ཀུ་ཊེ། བཛྲ་ཀ་པུ་
ལ་མཱ་ལཱ། ཨར་དྷ་ཙན་ཏྲ་དྷ་རཱ་ཡ། ཀུཎ་ཌ་ལ། རུ་ཙ་ཀ་ཀཎ་ཌི་ཀཱ། མེ་ཁཱ་ལཱ་ནཱ་པུ་
ར། བྷསྨ་ཡཛྙཱ་པ་བཱི་ཏ། ཤི་རོ་མ་ཎི་མཧཱ་མུ་ཏྲ། ནཱ་ག་ཨིན་ཏྲ་བི་བྷཱ་ཥ་ཎཱ་ཡ། བཛྲ་
ཌཱ་ཀི་ནཱི་སཾ་ཏོ་ཥི་ཏི་ཧྲི་ད་ཡཱ་ཡ། ཨིན་ཏྲ་ཨག་ནི། ཡ་མ་ནི་རི་ཏྱ། བ་རུ་ཎ་བཱ་ཡུ། ཀུ་
བེ་ར། ཨཱི་ཤཱ་ན། བྲཧྨ། བིཥྛ། བི་ནཱ་ཡ་ཀ །ཀཱར་ཏི་ཀེ །ཡ་ནན་དི། མཧཱ་ཀཱ་ལ། གྲ་ཧ།
ནཀྵ་ཏྲ། ཀླུ་ཊ་པཱ་ལ། སུ་ར་ཨིན་དྲ། ཨ་སུ་ར་ཨིན་དྲ། ཕ་ཎི་ཨིན་དྲ། བྷ་ཏ་ཨིན་
དྲ། ན་ར་ཨིན་དྲ། སཾ་སཱུ་ཏ་ཙ་ར་ཎཱ་ཡ། ཞེས་པ་རྐང་པ་བཅུ་དྲུག་པ་སྟེ། འདི་བྱེ་བ་
བཟླས་པ་དང་སྦྱིན་སྲེག་འབུམ་ཕྲག་བཅུས་གྲུབ་པ་ཆེན་པོ་བརྒྱད་དང་ལས་ཐམས་
ཅད་འགྲུབ་པར་འགྱུར་ཏེ། སྔོན་དུ་བསྙེན་པའི་ངེས་པའོ། །དེ་ནས་ཀླགས་པ་ཙམ་
གྱིས་ལས་ཐམས་ཅད་བྱེད་དོ། །དེ་བཞིན་དུ། ཧ་ཧཱ་ཀཱ་ཀྵ་ང་དཱཎཀཱ་ན་ནཱ་མ་མཱ་
ཎ་ཎཱ་ཉ་ཞྭ་ཧུཾ་ཧཱུྃ་ཕྲེ་ཕྲ་ཕཊ་ཕཊ། ཀིཾ་ཀྲྀ་ཁུ་ཁུ་གོར་གོརཱ་གྷི་ཧཱུཾ་ཧ་ཧཱ་ཧུ་ཧཱུྃ་ཕཊ་ཕཊ།
ཙིལ་ཙལཱ་ཚུ་ཚུ་ཛར་ཛརཱ་ཛྷི་ཛཱི་ཡ་ཡཱ་ཧཱུྃ་ཧཱུྃ་ཕཊ་ཕཊ། ཊིལ་ཊིལཱ་ཁྲུ་ཏྟཱ་ཌར་ཌིར་བྷི་བྷི་
ར་རཱ་ཧུཾ་ཧཱུྃ་ཕཊ་ཕཊ། པྤེ་པཱི་ཕུ་ཕྲུ་བོར་བཻརཱ་བྷི་བྷི་ཝ་ཝཱ་ཧུཾ་ཧཱུྃ་ཕཊ་ཕཊ། ཏིལ་ཏིལཱ་
ཐུ་ཐུ་དེར་དོརཱ་དྷི་དྷི་ལ་ལཱ་ཧཱུཾ་ཧཱུཾ་ཕཊ་ཕཊ། སིཾ་མཱིཀྐཱཔ”པཱུ་ཏིར་ཁིརཱ་ཤི་ཤཱི་ཧུཾ་ཧཧུཾ་ཧཱུྃ་
ཕཊ་ཕཊ། ཧ་ཧ་ཧི་ཧཱུཾ་ཧོར་ཧོརཱ་ཧུ་ཧཱུཾ་ཧཱུཾ་ཧཱུཾ། ཨ་ཨཱ་ཨོཾ་ཨཱ། ཧ་ཧྭ་ཧུཾ་ཧཱཕྲོ་ཧོ ཞེས་པ་
བདུད་རིགས་བརྒྱའི་མགོ་བོའི་ས་བོན་ཏེ་མཁའ་འགྲོ་མའི་ཚོགས་ཀྱི་ཡང་དེ་དག་
ཉིད་དོ། །དེ་བཞིན་དུ། བཅོམ་ལྡན་འདས་ཀྱི་ཡན་ལག་སོ་སོའི་ཕྲེང་བའི་སྔགས་
ནི། ཨོཾ་ཨཱཿཧཱུྃ་ཧོ༔ཧཾ་ཀྵ ཧིཀྵམལཝརཡ་ཀཱ་ལ་ཙཀྲ །དུར་དཱན་ཏ་ད་མ་ཀ་ ཛཱ་ཏི་ཛ་
རཱ་མ་རཱ་ཎ་ཨན་ཏ་ཀ །ཏྲི་ལོ་ཀྱ་བི་ཛ་ཡ། མཧཱ་བཱི་ར་ཨཱི་ཤྭ་ར། བཛྲ་བྷེ་ར་བ། བཛྲ་
- 123 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཀཱ་ཡ། བཛྲ་གྷ་ཏྲ། བཛྲ་ནེ་ཏྲ། བཛྲ་ཀྲོ་ཏྲ། བཛྲ་གྷ་ཎ། བཛྲ་ཛི་ཛཱ། བཛྲ་དན་ཏ། བཛྲ་
ན་ཁ། བཛྲ་ཀེ་ཤ །བཛྲ་ལོ་མ། བཛྲ་ཨཱ་བྷ་ར་ཎ། བཛྲ་ཧཱ་ས། བཛྲ་གཱི་ཏ། བཛྲ་ནི་ཏྱ།
བཛྲ་ཨཱ་ཡུ་དྷ་ཀ་ར། བཛྲ་ཀྲོ་དྷ་རཱ་ཛ་ཨ་དྷི་པ་ཏི། བཛྲ་ཌཱ་ཀ །བཛྲ་ཌཱ་ཀི་ནཱི། ཛྭ་ལ་
པ་རི་བྲི་ཏ། ཤྲཱི་གྷཾ་ཨཱ་གཙྪ་ཨཱ་གཙྪ། བཛྲ་སཏཱ། ཨཱཛཱ་ཡ། སརྦ་མ་ར། བིགྷ་བི་ནཱ་ཡ་
ཀ །ཀཾ་ན་ ར། ཀཾ་པུ་རུ་ཥ ག་རུ་ཌ། གན་དྷརྦ། ཡཀྵ་རཱཀྵ་ས། བྷཱ་ཏ། མཧཱ་པྲ་ཏ།
ཧཱུྃ་བྷཱཎ་ཌ། ཨ་པ་སྨཱ་ར། ཀྵེ་ཏྲ་པཱ་ལ། བེ་ཏཱ་ཊ། པཱུ་ཏ་ན། ཏུཏྟནཱ་ག་གྲ་ཧཱ། ཨ་ད་
ཡོ་ཡེ་སརྦ་ཛཱ་ ར། སརྦ་བྱཱ་དྷི། ཀླུ་དྲ། ཨུ་པ་དྲ་བ། ཀཱ་རི་ཎཿ སརྦ་སཏྭཱ་ནཾ་སརྦ་ཨ་
པ་ཀ་ར་ར་ཏཱ་སྟན་སནྣཱན་ཛ༔ ཤྲཱི་གྷཾ་བཛྲ་ཨཾ་ཀུ་ཤེ་ན་ཨཱ་ཀྲིའུ་ཀྲི། ཨུད་དྷ་དི་ཤི་ག་
ཏཱ་ནཱ་ཀྲི་ཀྲི། པཱུརྦ་དི་ཤི་ག་ཏཱ་ནཱ་ཀྲིའུ་ཀྲི། དཀྵི་ཎ་དི་ཤི་ག་ཏཱ་ནཱ་ཀྲིའུ་ཀྲི།
ཨུད་ཏ་ར་དི་ཤི་ག་ཏཱ་ནཱ་ཀྲིཥྛ་ཀྲི། པཉྩི་མ་དི་ཤི་ག་ཏཱ་ནཱ་ཀྲི་ཀྲི། བཱ་ཡ་བྱ་དི་ཤི་
ག་ཏཱ་ནཱ་ཀྲིཥྛ་ཀྲི༄༅། ཨི་ཤཱ་ན་དི་ཤི་ག་ཏཱ་ནཱ་ཀྲིཥྛ་ཀྲི། ནེ་རི་ཏུ་དི་ཤི་ག་ཏཱ་ནཱ་ཀྲིཥྛ་
ཀྲི༄༅། ཨཱག་ནེ་ཡ་དི་ཤི་ག་ཏཱ་ནཱ་ཀྲི་ཀྲི༄༅། ཨ་དྷོ་དི་ཤི་ག་ཏཱ་ནཱ་ཀྲི་ཀྲི། ཨཱ་ཀཱ་ཤ་
མཎྜ་ལ་ག་ཏཱ་ནཱ་ཀྲིའུ་ཀྲི། བཱ་ཡུ་མཎྜ་ལ་ག་ཏཱ་ནཱ་ཀྲིཥཱ་ཀྲི། ཏེ་ཛོ་མཎྜ་ལ་ག་ཏཱ་ནཱ་
ཀྲི་ཀྲི། ཏོ་ཡ་མཎྜ་ལ་ག་ཏཱ་ནཱ་ཀྲིའུ་ཀྲི། པྲི་ཐི་བཱི་མཎྜ་ལ་ག་ཏཱ་ནཱ་ཀྲིའུ་ཀྲི།
ཀཱ་མ་དྷ་དུ་ག་ཏཱ་ནཱ་ཀྲིཥྛ་ཀྲི། རཱུ་པ་དྷ་དུ་ག་ཏཱ་ནཱ་ཀྲི་ཀྲི། ཨ་རཱུ་པ་དྷཱ་ཏུ་ག་ཏཱ་ནཱ་
ཀྲིཥྛ་ཀྲི། ཀཱ་ཡ་དྷ་དུ་ག་ཏཱ་ནཱ་ཀྲིཥྛ་ཀྲི༄༅། བཱཀ་དྷཱ་ཏུ་ག་ཏཱ་ནཱ་ཀྲིཥྛ་ཀྲི། ཙིཏྟ་དྷཱ་དུ་
ག་ཏཱ་ནཱ་ཀྲིཥྛ་ཀྲི། པཉྩསྐན་དྷ་ག་ཏཱ་ནཱ་ཀྲིཥྛ་ཀྲི༄༅། པཉྩདྷ་དུ་ག་ཏཱ་ནཱ་ཀྲིཥྛ་ཀྲི།
པཉྩ་ཨིན་དྲི་ཡ་ག་ཏཱ་ནཱ་ཀྲི་ཀྲི། པཉྩ་བི་ཥ་ཡ་ག་ཏཱ་ནཱ་ཀྲིའུ་ཀྲི། པཉྩ་ཀརྨ་ཨིན་
དྲི་ཡ་ག་ཏཱ་ནཱ་ཀྲིཥྛ་ཀྲི། པཉྩཀརྨ་ཨིན་དྲི་ཡ་བི་ཥ་ཡ་ག་ཏཱ་ནཱ་ཀྲི་ཀྲིཉྩ། སརྦ་ཏོ་
ཡ་ཏྲ་ཀུ་ཏྲ་ཙིཏྟ་ག་ཏཱ་ནཱ་ཀྲི་ཀྲིཉྩ། མཧཱ་སྨ་ཤཱ་ན་བཛྲ་ཨག་ནི་ཛྭ་ལི་ཏ་བྷ་མྱྀ་ནི་པཱ་ཏ་
- 124-



དབང་གི་ཆོ་ག་ཡེ་ཤེས་རྒྱ་མཚོ།
ཡ་ནི་པཱ་ཏ་ཡ། བཛྲ་པཱ་ཤེ་ན་སརྦ་བྷུ་ཛེ་ཌུ་བནྡྷ་ཡ་བན་ཡ། བཛྲ་ཤྲཱི་ཁ་ལ་ཡཱ་སརྦ་
པཱ་དེ་ཞུ་ནི་རོ་དྷ་ཡ་ནི་རོ་དྷ་ཡ། སརྦ་སཏྭེ་ཥཱ་ཀཱ་ཡ་བཱཀ་ཙིཏྟ་ཨུ་པ་དྲ་བ་ཀཱ་ར་ར་
ཏཱན་ཏཱན་མ་ཧཱ་ཀྲོ་དྷ་བཛེ་ཎ་ཙུཎྜ་ཡ་ཙུཎྚ་ཡ། བཛྲ་ཁཌ་གེ་ན་ནི་ཀྲིན་ཏ་ཡ་ནི་ཀྲིན་ཏ་
ཡ། བཛྲ་ཏྲི་ཤུ་ལེ་ན་བྷེ་ད་ཡ་བྷེ་ད་ཡ། བཛྲ་ཀར་རྟི་ཀ་ཡ་ཧ་ན་ཧ་ན། བཛྲ་བཱ་ཎེ་ན་
བིནྡྷ་བིན། བཛྲ་ཀཱི་ལ་ཀེཀཱི་ལ་ཡ་ཀཱི་ལ་ཡ། བཛྲ་མུད་ག་རེ་ཎ་ཨཱ་ཀོ་ཊ་ཡ་ཨཱ་ཀོ་
ཊ་ཡ། བཛྲ་ཙཀྲེ་ཎ་ཙྪེ་ད་ཡ་ཙྪེ་ད་ཡ། བཛྲ་ཀུན་ཏེ་ན་བིན་བིནྡ། བཛྲ་དཎ་ཌ་ན་ཏཱ་
ཊ་ཡ་ཏཱ་ཊ་ཡ། བཛྲ་པར་ཤུ་ནཱ་ཙྪིནྡ་ཙྪིནྡ། ས་ཨར་དྷ་ཏྲ་ཀོ་ཊི་ཁཎ་ཌ་ཀྲི་ཏྲ་སྨ་ཤཱ་ན་
བྷ་མྱྀ་སརྦ་བྷུ་ཏེ་བྷོ་བ་ལཾ་ཀུ་རུ་ཀུ་རུ། བཛྲ་ཌ་མ་རུ་ཀེ་ན་བཛྲ་ཌཱ་ཀི་ནཱི་རཱ་བཱ་ཧ་ཡ་བཱ་
ཧ་ཡ། བཛྲ་ཌཱ་ཀི་ནཱི་བྷོ་མཱ་ར་ཀཱ་ཡི་ཀཱ་ནཱི་རུ་དྷི་རི་ནི་བེ་ད་ཡ་ནི་བེ་ད་ཡ། པཉྩ་ཨ་མྲ་
ཏ་ཧཱ་རི་ཎཱི་ བྷུ པཉྩ་ཨ་མྲྀ་ཏཾ་ནི་བེ་ད་ཡ་ནི་བེ་ད་ཡ། སརྦ་བཛྲ་ཊཱ་ཀི་ནི་ས་ཧི་ཏཿ
སརྦ་སཏྭཱ་ནཾ་ཤཱནྟི་ཀཾ་པོའྲི་ཀཾ་རཀྟ་ཨ་བ་ར་ཎ་ཀུབ་ཏཾ་ཀུ་རུ་ཀུ་རུ་ཧཱུྃ་ཧཱུྃ་ཕཊ། ཅེས་པ་
སྟེ་ལན་བདུན་བཟླས་པས་བདུད་དང་བགེགས་དང་གཞན་གྱིས་མི་ཐུབ་པ་དང་།
ཡི་དྭགས་ལ་སོགས་པ་རྣམས་དང་གདུག་པ་ཐམས་ཅད་ཚར་གཅོད་པར་བྱེད་དོ།།
འདི་ལ་ཡང་བསྙེན་པ་ནི་དང་པོར་བཟླས་པ་བྱེ་བ་དང་སྦྱིན་སྲེག་འབུམ་ཕྲག་བཅུ་
སྟེ། ལས་སོ་སོ་ལ་ནི་བཟླས་པ་འབུམ་ཕྲག་བཅུ་དང༌། སྦྱིན་སྲེག་ཁྲི་ཕྲག་བཅུའོ། །
ཞེས་པ་ངེས་པའོ། །དེ་ལྟར་བདུད་ཚར་བཅད་ནས་ཡང་དང་ཡང་དུ་མལ་སྟན་ལ་
ཉལ་བར་བྱ་སྟེ་ཇི་སྲིད་དགེ་བའི་མཚན་མར་གྱུར་གྱི་བར་དུའོ། །མཚན་མ་རྙེད་
ནས་མལ་སྟན་སྤངས་ཏེ་རྡོ་རྗེ་དང་རྡོ་རྗེ་དྲིལ་བུ་འཛིན་པས་སླར་ཡང་གཏོར་མ་
སྦྱིན་པར་བྱའོ། །མལ་སྟན་ལྷག་པར་གནས་པའི་ཆོ་ག་སྟེ། མཚན་མ་ངན་པ་བསལ་
བའི་ཆོ་ག་དང་བཅས་པའོ། །
- 125 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དེ་ལྟར་དཀྱིལ་འཁོར་ལ་ཉེ་བར་མཁོ་བ་མཐའ་དག་ལྟ་གོན་དུ་གནས་པར་
རིག་ནས། དཀྱིལ་འཁོར་ཆེན་པོ་བྲི་བའི་སླད་དུ་དཀར་པོའི་ཕྱོགས་ཀྱི་ཚེས་བཅུ་
གཉིས་པའམ་ཉི་མ་བཟང་པོ་གཞན་ལ་ཡང་རུང་སྟེ། སློབ་དཔོན་ཤར་དུ་མངོན་
པར་ཕྱོགས་པས་དཀྱིལ་འཁོར་ཀྱི་ས་གཞི་དང་། རྡོ་རྗེའི་ཐིག་སྐུད་དྲི་དང་སྤོས་ལ་
སོགས་པས་ཡང་དག་པར་མཆོད་ནས་ཚོན་གྱི་ཁུ་བ་ལས་དང་རྗེས་སུ་མཐུན་པས་
ཐིག་གདབ་པར་བྱ་སྟེ། ཞི་བ་དང་རྒྱས་པ་ལ་ཤཱི་ཁཎ་ཌ་དང་སཱ་ལི་བཏགས་པས་
སོ། །བསད་པ་དང་བསྐད་པ་ལ་ནི་ཁྲག་དང་དུག་དང་རོ་བསྲེགས་པའི་སོལ་བས་
སོ། །དབང་དང་དགུག་པ་ལ་ནི་གུར་གུམ་དང་ཙན་དན་དམར་པོས་སོ། །རྨོངས་
པ་དང་རེངས་པ་ལ་ནི་ཡུང་བ་དང་བ་བླའི་ཁུ་བས་ཐིག་གདབ་པར་བྱ་སྟེ་ཞར་ལ་
འོངས་པའོ། །དེ་ལ་དཀྱིལ་འཁོར་ཀྱི་ནུབ་ཏུ་རྡོ་རྗེ་སློབ་དཔོན་ཤར་དུ་མངོན་པར་
ཕྱོགས་པས་རྐང་པ་གཡོན་པ་སྐྱིལ་ཀྲུང་ཕྱེད་པ་དང༌། གཡས་པའི་རྐང་མཐིལ་ས་
ལ་བཞག་ཅིང་པུས་མོ་སྟེང་དུ་སོན་པའི་འདུག་སྟངས་ཀྱིས་གནས་ཏེ། ཁུ་ཚུར་
གཡོན་པར་ཐིག་སྐུད་བཟུང་བ་དང་། དེ་ལས་བཟློག་པའི་འདུག་སྟངས་ཀྱིས་སློབ་
མ་ཤར་དུ་གནས་ཏེ་ཁ་ནུབ་ཏུ་ཕྱོགས་པའི་ཁུ་ཚུར་གཡས་པས་ཐིག་སྐུད་བཟུང་
ནས་ཤར་དང་ནུབ་ཀྱི་ས་ལ་ཐིག་སྐུད་བརྐྱང་སྟེ། ཨོཾ་ཨཱ༔ཧཱུྃ་ཀཱ་ཡ་བཱཀ་ཙིཏྟ་ཨེ་ག་བྷ་
ཏྲཿསརྦ་དྷརྨ་ཨེ་ཀཱ་ཀཱ་རེ་ཎ་བཛྲ་སཏྭ་ཧཱུྃ་བཛྲ་བྷུ་མི་སཱུ་ཏྲ་ཡཱ་མི་ཧཱུྃ་ཨཱཕཊ། ཅེས་
བརྗོད་ པར་ བྱའོ། །དེ་ནས། ཨོཾ་བཛྲ་སཱུ་ཏྲ་ ཨེ་ ཀཱ་ཀཱ་ར་སྲ་ རུ་པེ་ཎ་ ཛཛ་ཛསརྦ་
དྷརྨ་སཱུ་ཏྲ་ཡ། ཨོཾ་ཨཱཿཧཱུྃ་ཧོ༔ཧཾ་ཀཿཕཊ། ཅེས་པས་རྡོ་རྗེ་ཐིག་གི་སྔགས་འདིས་ཐིག་
གདབ་པར་བྱ་སྟེ་འདུག་སྟངས་དང་ཐིག་སྐུད་འཛིན་པའི་ཚུལ་དང་སྔགས་བརྗོད་
པ་འདི་དག་ནི་ཐིག་གདབ་པ་ཐམས་ཅད་དུ་རིག་པར་བྱའོ། །དེ་བཞིན་དུ། ཐིག་
- 126 -



དབང་གི་ཆོ་ག་ཡེ་ཤེས་རྒྱ་མཚོ།
སྐུད་ཆད་པར་གྱུར་ན་བླ་མ་ཉམས་པར་འགྱུར་ཞིང་ཡོངས་འཇོམས་འགོངས་པར་
གྱུར་ན་བུ་རྣམས་དག་ཀྱང་ངོ༌། །ཞེས་གསུངས་པའི་ཕྱིར་ཕྱོགས་ཀྱི་ཡོངས་འཇོམས་
སྤང་བར་བྱ་སྟེ། ཐབས་ཀྱི་ཡན་ལག་ཤར་དང་མེ་དག་དང་། བྱང་དང་དབང་ལྡན་
དག་ཏུ་སློབ་དཔོན་འདུག་པར་མི་བྱ་ཞིང་། ཤེས་རབ་ཀྱི་ཡན་ལག་ནུབ་དང་རླུང་
དག་དང༌། ལྷོ་དང་བདེན་བྲལ་དུ་སློབ་མ་འདུག་པར་མི་བྱ་སྟེ། འདིར་སློབ་དཔོན་
ཐབས་དང་སློབ་མ་ཤེས་རབ་ཀྱི་བདག་ཉིད་དུ་རྣམ་པར་བཞག་པའི་ཕྱིར་དང༌།
ཐབས་ཀྱི་གནས་སུ་ཤེས་རབ་འཇུག་ཅིང་ཤེས་རབ་ཀྱི་གནས་སུ་ཐབས་ཉེ་བར་
འགྲོ་བ་ཉིད་ཀྱི་ཕྱིར་རོ། །དེ་ལྟ་བས་ན་ཚངས་ཐིག་གཉིས་པ་ཡང་སློབ་དཔོན་ལྷོ་
དང་སློབ་མ་བྱང་དུ་གནས་པས་སོ། །འདི་དག་གི་སྲིད་དུ་དཀྱིལ་འཁོར་གྱི་ཉིས་
འགྱུར་ཏེ། སའི་ཁོར་ཡུག་གི་དང་པོའི་མཚམས་སུའོ། །དེ་ནས་སློབ་དཔོན་རླུང་
དང་སློབ་མ་མེར་གནས་པས་ཟུར་ཐིག་སྟེ། དེ་བཞིན་དུ། སློབ་དཔོན་བདེན་བྲལ་
དང་སློབ་མ་དབང་ལྡན་དུ་གནས་པས་ཟུར་ཐིག་གཉིས་པའོ། །འདི་དག་གི་སྲིད་
དུ་སྒོའི་ཚད་བཅུ་བདུན་ཏེ་སའི་ཁོར་ཡུག་གི་མཐའི་བར་དུའོ། །ཐིག་གཞན་རྣམས་
ཀྱི་རིམ་པ་ནི་ནུབ་དང་ཤར་དུ་གནས་པ་དང་པོར་ལྷོའི་ཐིག་རྣམས་གདབ་པར་བྱ་
ཞིང་། དེ་ནས་བྱང་གི་ཐིག་རྣམས་སོ། །དེའི་ རྗེས་ལ་ལྷོ་དང་བྱང་དུ་གནས་པས་
དང་པོར་ནུབ་ཀྱི་ཐིག་རྣམས་གདབ་པར་བྱ་ཞིང་དེ་ནས་ཤར་གྱི་ཐིག་རྣམས་སོ། །
དེ་ལ་དབུས་སུ་གཙོ་བོའི་པད་མ་ཆ་ཆུང་བཅུ་གཉིས་པ་སྟེ། འདིར་སོར་ཕྱེད་ལ་ཆ་
ཆུང་གི་ཐ་སྙད་བྱའོ། །པད་མའི་ཕྱི་རོལ་ཏུ་རྡོ་རྗེ་ཕྲེང་བ་སྔོན་པོས་གྲུ་བཞིར་བཅད་
པ་སྟེ་ཆ་ཆུང་གཅིག་པའོ། །དེ་ལས་ཆ་ཆུང་བཞི་དོར་བའི་ཕྱི་རོལ་ཏུ་ཡང་ཆ་ཆུང་
གཅིག་པའི་རྡོ་རྗེ་ཕྲེང་བ་གྲུ་བཞི་པ་སྟེ་ལྗང་ཁུ་ལ་སོགས་པ་གཙོ་བོའི་པད་མ་དང་
- 127 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
རྗེས་སུ་མཐུན་པའི་ཁ་དོག་གོ །འདི་གཉིས་ཀྱི་བར་དུ་ནི་པད་མ་ལ་སོགས་པའོ།།
དེ་ལ་ཕྱོགས་བཞིར་པད་མ་དཀར་པོའི་ལྟེ་བར་ཉི་མ་དང་། མཚམས་བཞིར་པད་
མ་དམར་པོའི་ལྟེ་བར་ཟླ་བ་སྟེ་ཐམས་ཅད་འདབ་མ་བརྒྱད་དང་ལྡན་ཞིང་ཆ་ཆུང་
བཞི་པའོ། །དེ་དག་གི་ལོགས་སུ་གཉིས་སུ་ཆ་ཆུང་གཅིག་པའི་ཀ་བ་སྔོན་པོ་སྲིད་
དུ་ཆ་ཆུང་བཞི་པ་བཅུ་དྲུག་སྟེ། ཤར་དུ་རལ་གྲི་ནག་པོ་དང་། ལྷོར་རིན་པོ་ཆེ་དམར་
པོ་དང་། བྱང་དུ་པད་མ་དཀར་པོ་དང་། ནུབ་ཏུ་འཁོར་ལོ་སེར་པོ་རྣམས་ཀྱི་ཕྲེང་
བས་མཚན་པ་བཞི་བཞིའོ། །དེ་དག་གི་བར་བར་དུ་ཡང་བདུད་རྩིའི་བུམ་པ་དཀར་
པོ་པད་མས་ཁ་བརྒྱན་ཅིང་པད་མ་ལ་གནས་པ་བརྒྱད་དེ། རྒྱར་ཆ་ཆུང་གསུམ་དང་
སྲིད་དུ་ཆ་ཆུང་བཞི་པའོ། །ཡང་ན་འདི་དག་གི་གནས་སུ་ཐོད་པ་བརྒྱད་དེ་བདེ་བ་
ཆེན་པོའི་འཁོར་ལོ་ལའོ། །དེ་ལས་ཆ་ཆུང་བདུན་དོར་བའི་ཕྱི་རོལ་ཏུ་ལྷ་སྣམ་དཀར་
པོ་ཆ་ཆུང་བཞི་པ་སྟེ་འདབ་མ་བརྒྱད་པའི་པད་མ་བཅུ་གཉིས་དང་ལྡན་པའོ། །དེ་
ཡང་ཕྱོགས་བཞིའི་གཡས་རྣམས་དང་ཤར་དང་ལྷོའི་གཡོན་དུ་པད་མ་དཀར་པོ་ལ་
ཉི་མ་དང་། མཚམས་བཞི་དང་བྱང་དང་ནུབ་ཀྱི་གཡོན་དུ་པད་མ་དམར་པོ་ལ་ཟླ་
བས་བརྒྱན་པ་སྟེ་འདབ་མ་སྤངས་པའི་ལྟེ་བ་རྣམས་ལའོ། །དེ་ལས་ཆ་ཆུང་གཅིག་
སྤངས་པའི་ཕྱི་རོལ་ཏུ་ཐུགས་ཀྱི་དཀྱིལ་འཁོར་གྱི་རྩ་བའི་ཐིག་སྟེ་འདིའི་བརྒྱད་ཆའི་
ཚད་ཀྱིས་སྒོའོ། །སྒོ་དང་མཉམ་པའི་སྒོ་ཁྱུད་དོ། །སྒོ་ཁྱུད་དང་མཉམ་པའི་འགྲམ་
མོ། །འགྲམ་དང་མཉམ་པའི་ལོགས་སོ། །དེ་ལྟར་ན་འདིའི་སྒོ་དང་སྒོ་ཁྱུད་དང་འགྲམ་
དང་ལོགས་རྣམས་ཀྱི་ཚད་ནི་ཆ་ཆུང་དྲུག་དྲུག་ཏུ་རྟོགས་པར་བྱའོ། །སྒོའི་དབུས་
སུ་ཡང་ཆ་ཆུང་བཞི་པའི་པད་མ་འདབ་མ་བརྒྱད་པ་རྣམས་ཏེ། ཤར་དང་བྱང་དུ་
པད་མ་དམར་པོ་ལ་ཟླ་བ་དང༌། ལྷོ་དང་ནུབ་ཏུ་པད་མ་དཀར་པོ་ལ་ཉི་མས་བརྒྱན་
- 128 -



དབང་གི་ཆོ་ག་ཡེ་ཤེས་རྒྱ་མཚོ།
པའམ་ཡང་ན་དེ་ལས་བཟློག་པའོ། །ཤར་དང་ནུབ་ཀྱི་པད་མའི་ཕྱི་རོལ་ཏུ་ཡང་སྟེང་
དང་འོག་གི་བུམ་པའམ་ཐོད་པ་གཉིས་ཏེ་ཚད་ལ་སོགས་པ་ནི་དང་པོར་བསྟན་པ་
རྣམས་དང་མཚུངས་པའོ། །རྩ་བའི་ཐིག་ལས་ཆ་ཆུང་ཕྱེད་དང་གཉིས་དོར་བའི་ཕྱི་
རོལ་ཏུ་རྩིག་པའི་ཐིག་སྟེ། སྒོ་ཁྱུད་དང་འགྲམ་དང་ལོགས་ཀྱི་མཐར་ཐུག་པར་འགྲོ་
བའོ། །རྩིག་པའི་ཕྱི་རོལ་ཏུ་སྟེགས་བུ་དཀར་པོ་ཆ་ཆུང་གསུམ་པ་སྟེ། སྒོ་ཁྱུད་ཀྱི་
རྩིག་པའི་མཐར་ཐུག་པར་འགྲོ་བའོ། །སྒོ་ལོགས་ཀྱི་རྩིག་པའི་ཕྱི་རོལ་ཏུ་རྟ་བབས་
ཀྱི་ཀ་བ་སེར་པོ་རྩིག་པ་དང་མཉམ་པ་སྟེ་སྟེགས་བུ་ལ་ཐུག་པར་རོ། །སྟེགས་བུའི་
ཕྱི་རོལ་ཏུ་རིན་པོ་ཆེའི་སྣམ་བུ་དང་། དོ་ཤལ་དང་
། བ་ཀུ་ལཱི་དང༌། ཀྲ་མ་ཤིར་ཥ་
རྣམས་རྟ་བབས་ཀྱི་ཀ་བ་ལ་ཐུག་པ་སྟེ་དོ་ཤལ་ནི་སྟེགས་བུའི་ཚད་དང་། གཞན་
རྣམས་ནི་རྩིག་པའི་ཚད་ཀྱིས་སོ། །སྟེང་དུ་སྒོ་ལས་གསུམ་འགྱུར་གྱི་རྟ་བབས་རིམ་
པ་གསུམ་པ་སྟེ། རིམ་པ་དང་པོ་ལ་ཆ་ཆུང་དྲུག་དང་། གཉིས་པ་ལ་ཕྱེད་དང་ལྔ་དང་།
གསུམ་པ་ལ་ཕྱེད་དང་བཞི་དང་། ཧར་མི་ལ་གཉིས་དང༌། བུམ་པ་ལ་གཉིས་སོ། །
དེ་ལ་རྟ་བབས་ཀྱི་ཀ་བའི་སྟེང་དུ་ཆ་ཆུང་གཅིག་པའི་གདུང་སྟེ་ཆ་ཆུང་ཉི་ཤུ་རྩ་
བཞིར་རིང་བའོ། །དེའི་སྟེང་དུ་ཆ་ཆུང་གཅིག་པའི་མྱོས་པ་སྲུང་བ་སྟེ་ཆ་ཆུང་བཅུ་
དྲུག་ཏུ་རིང་བའོ། །དེའི་སྟེང་དུ་མཆོད་པའི་ལྷ་མོའི་གནས་གསུམ་སྟེ་སོ་སོར་རྒྱ་དང་
དཔངས་སུ་ཆ་ཆུང་བཞི་པའོ། །དེ་དག་གི་བར་དང་མཐའ་གཉིས་སུ་ཡང་ཆ་ཆུང་
གཅིག་པའི་ཀ་བ་རྣམས་ཏེ་སྲིད་དུ་ཆ་ཆུང་བཞི་པའོ། དེ་དག་གི་མཐར་ཡང་གླང་པོ་
ཆེ་མནན་པའི་སེང་གེ་མགོ་བོ་སྟེང་དུ་བལྟས་པ་དག་སྟེ་རིམ་པ་དང་པོའོ། །དེ་ནས་
ཀ་བ་རྣམས་དང་སེང་གེ་དག་གི་མགོ་བོའི་སྟེང་དུ་ཆ་ཆུང་ཕྱེད་པའི་གདུང་སྟེ་ཆ་
ཆུང་བཅོ་བརྒྱད་དུ་རིང་བའོ། །དེའི་སྟེང་དུ་ཡང་ཆ་ཆུང་གཅིག་པའི་མྱོས་པ་སྲུང་བ་
- 129 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
སྟེ་ཆ་ཆུང་བཅུ་གཉིས་སུ་རིང་བའོ། །དེའི་སྟེང་དུ་ཡང་མཆོད་པའི་ལྷ་མོའི་གནས་
གསུམ་སྟེ་སོ་སོར་རྒྱ་དང་དཔངས་སུ་ཆ་ཆུང་གསུམ་པའོ། །དེ་དག་གི་བར་དང་
མཐའ་གཉིས་སུ་ཡང་ཀ་བ་རྣམས་ཏེ། རྒྱར་རྐང་པས་དམན་པའི་ཆ་ཆུང་གཅིག་
དང་། དཔངས་སུ་ཆ་ཆུང་གསུམ་པའོ། །འདི་དག་གི་མཐར་ནི་མཆོད་པའི་ལྷ་མོ་
གདུང་འདེགས་པ་དག་སྟེ་རིམ་པ་གཉིས་པའོ། །དེ་ནས་ཀ་བ་རྣམས་དང་ལྷ་མོ་
དག་གི་སྟེང་དུ་ཆ་ཆུང་ཕྱེད་པའི་གདུང་སྟེ་ཆ་ཆུང་བཅོ་ལྔར་རིང་བའོ། །དེའི་སྟེང་དུ་
ཡང་ཆ་ཆུང་གཅིག་པའི་མྱོས་པ་སྲུང་བ་སྟེ་ཆ་ཆུང་བརྒྱད་དུ་རིང་བའོ། །དེའི་སྟེང་
དུ་ཡང་མཆོད་པའི་ལྷ་མོའི་གནས་གསུམ་སྟེ་སོ་སོར་རྒྱ་དང་དཔངས་སུ་ཆ་ཆུང་
གཉིས་པའོ། །དེ་དག་གི་བར་དང་མཐའ་གཉིས་སུ་ཡང་ཆ་ཆུང་ཕྱེད་པའི་ཀ་བ་
རྣམས་ཏེ་སྲིད་དུ་ཆ་ཆུང་གཉིས་པའོ། །དེ་དག་གི་མཐར་ཡང་གདུང་འདེགས་པའི་
ལྷ་མོ་དག་སྟེ་རིམ་པ་གསུམ་པའོ། །དེ་ནས་ཀ་བ་རྣམས་དང་ལྷ་མོ་དག་གི་སྟེང་དུ་
ཆ་ཆུང་ཕྱེད་པའི་གདུང་སྟེ། ཆ་ཆུང་བཅུ་གཉིས་སུ་རིང་བའོ། །དེའི་སྟེང་དུ་ཆ་ཆུང་
ཕྱེད་དང་གཉིས་པའི་ཧར་མི་སྟེ་འོག་གི་རྒྱར་ཆ་ཆུང་བཅུ་གཉིས་དང་སྟེང་གི་རྒྱར་
ཆ་ཆུང་བརྒྱད་པའོ། །དེའི་སྟེང་དུ་བུམ་པ་སྟེ། བུམ་པའི་གཡས་དང་གཡོན་དུ་རྒྱལ་
མཚན་ནོ། །དེ་བཞིན་དུ། སྣམ་བུ་སོ་སོ་ལ་ཡང་རི་བོང་འཛིན་པ་ལྟར་དཀར་བའི་
དྲིལ་བུ་དང་མེ་ལོང་དང་རྔ་ཡབ་དང་དབྱུག་པ་དང་བ་དན་ལ་སོགས་པ་ཇི་ལྟར་
མཛེས་པའོ། །དེ་ནས་ཀྲ་མ་ཤཱིར་ཥའི་ཐིག་ལས་ཆ་ཆུང་བདུན་དོར་བའི་ཕྱི་རོལ་ཏུ་
གསུང་གི་ལྷ་སྣམ་དཀར་པོ་ཆ་ཆུང་བཞི་པ་སྟེ། ཕྱོགས་དང་མཚམས་སུ་འདབ་མ་
བརྒྱད་པའི་པད་མ་བརྒྱད་དང་ལྡན་པའོ། །དེ་ལ་ཕྱོགས་བཞིའི་པད་མ་ནི་ཐུགས་
ཀྱི་རྟ་བབས་ཀྱི་རིམ་པ་གཉིས་པའི་དབུས་ཀྱི་གནས་ལ་སྟེ་གཡས་དང་གཡོན་གྱི་
- 130 -



དབང་གི་ཆོ་ག་ཡེ་ཤེས་རྒྱ་མཚོ།
ཀ་བ་དང་སྟེང་དང་འོག་གི་སྣམ་བུ་ལ་ཆ་ཆུང་ཕྱེད་ཕྱེད་ཟོས་ནས་ཆ་ཆུང་བཞི་དང་
ལྡན་པའོ། །ལྷ་སྣམ་ལས་ཆ་ཆུང་གཅིག་སྤངས་པའི་ཕྱི་རོལ་ཏུ་རྩ་བའི་ཐིག་སྟེ་སྒོ་
དང་སྒོ་ཁྱུད་ལ་སོགས་པ་ནས་རྟ་བབས་ཀྱི་མཐར་ཐུག་པ་རྣམས་ཀྱི་ཚད་ནི་ཐུགས་
ཀྱི་ཉིས་འགྱུར་རོ། །འདིའི་ཀྲ་མ་ཤཱིར་ཥ་ལས་ཆ་ཆུང་བཅུ་གཅིག་དོར་བའི་ཕྱི་རོལ་
ཏུ་སྐུའི་ལྷ་སྣམ་དཀར་པོ་ཆ་ཆུང་བཅུ་གཉིས་པ་སྟེ་པད་མ་བཅུ་གཉིས་དང་ལྡན་
པའོ། །དེ་དག་ཀྱང་ཆ་ཆུང་བཅུ་གཉིས་ཆ་བདུན་དུ་རྣམ་པར་ཕྱེ་བའི་དབུས་ཀྱི་ཆ་
ལ་ལྟེ་བ་སྟེ་ལྷག་མ་ནི་འདབ་མ་བཞི་དང་བརྒྱད་དང་བཅུ་དྲུག་གི་དབྱེ་བས་འདབ་
མ་ཉི་ཤུ་རྩ་བརྒྱད་དོ། །ལྷ་སྣམ་ལས་ཆ་ཆུང་གཅིག་དོར་བའི་ཕྱི་རོལ་ཏུ་རྩ་བའི་
ཐིག་སྟེ་སྒོ་དང་སྒོ་ཁྱུད་ལ་སོགས་པ་ནས་རྟ་བབས་ཀྱི་མཐར་ཐུག་པ་རྣམས་ཀྱི་
ཚད་ནི་གསུང་གི་ཉིས་འགྱུར་རོ། །འདིའི་རྟ་བབས་ཀྱི་རིམ་པ་དང་པོའི་དབུས་ཀྱི་
གནས་ལ་ཤར་དུ་ཆོས་ཀྱི་འཁོར་ལོ་ནག་པོ་སྟེ་གཡས་དང་གཡོན་དུ་རི་དྭགས་དང་
རི་དྭགས་མོའོ། །ལྷོར་བུམ་པ་བཟང་པོ་ཁ་དོག་དམར་པོ་སྟེ་གཡས་དང་གཡོན་དུ་
དུང་དང་པད་མའོ། །བྱང་དུ་རྔ་བོ་ཆེ་དཀར་པོ་སྟེ་གཡས་དང་གཡོན་དུ་དབྱུག་པ་
དང་ཐོ་བའོ། །ནུབ་ཏུ་བྱང་ཆུབ་ཀྱི་ཤིང་སེར་པོ་སྟེ་གཡས་དང་གཡོན་དུ་མིའམ་ཅི་
དང་མིའམ་ཅི་མོའོ། །རྟ་བབས་ཀྱི་དཔངས་ནི་ཐམས་ཅད་དུ་སྒོ་ལས་སུམ་འགྱུར་
ཡིན་ཡང་། རང་རང་གི་ཚངས་པའི་ཐིག་དང་ལྡན་པ་ནི་རིམ་པ་གསུམ་པའི་མྱོས་
སྲུང་གི་མཐར་ཐུག་པ་ཁོ་ན་སྟེ་རང་རང་གི་སྒོ་ཚད་གཉིས་སོ། །དེ་ལས་ལྷག་པ་ནི་
མ་ཡིན་ནོ། །དེ་ན་སའི་ཁོར་ཡུག་གི་དང་པོ་ནི་སྐུའི་རྟ་བབས་ཀྱི་རིམ་པ་གསུམ་
པའི་མྱོས་སྲུང་གི་མཐའ་ནས་བསྐོར་བར་བྱ་སྟེ། དེར་ཚངས་ཐིག་ཟད་པའི་ཕྱིར་རོ།།
དེ་ལྟར་ན་ཡང་རྟ་བབས་ཀྱི་རྩེ་མོ་ནི་ཆུའི་ཁོར་ཡུག་གི་ཕྱེད་དུ་སྟེ་ཚངས་ཐིག་མེད་
- 131 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
པ་སྒོ་ཚད་གཅིག་གོ །ཚངས་པའི་ཐིག་གི་མཐའ་ལས་ཆ་ཆུང་བཅུ་གཉིས་དོར་བར་
སའི་ཁོར་ཡུག་སེར་པོ་སྟེ་ཟུར་ཐིག་གི་མཐའ་དང་མཉམ་པའོ། །འདི་ཉིད་ལ་དབང་
ལྡན་ནས་ཟླ་བ་གང་བ་འཆར་བཞིན་པ་དཀར་པོ་དང་། བདེན་བྲལ་དུ་ཉི་མ་ནུབ་
བཞིན་པ་དམར་པོ་སྟེ། སོ་སོར་ཆ་ཆུང་བཅུ་གཉིས་པའོ། །སའི་ཕྱི་རོལ་ཏུ་ཆུ་དང་
མེ་དང་རླུང་གི་ཁོར་ཡུག་དཀར་པོ་དང་དམར་པོ་དང་ནག་པོ་སྟེ་སོ་སོར་ཆ་ཆུང་ཉི་
ཤུ་རྩ་བཞི་པའོ། །རླུང་གི་ཕྱི་རོལ་ཏུ་ནམ་མཁའི་ཁོར་ཡུག་ཆ་ཆུང་བཅུ་གཉིས་པ་སྟེ་
འདིའི་དབུས་སུ་ཆ་ཆུང་དྲུག་ལ་རྡོ་རྗེའི་ཕྲེང་བ་ལྗང་ཁུའོ། །དེ་ལྟར་ན་རྡོ་རྗེ་ཕྲེང་
བའི་མཐའ་གཉིས་སུ་ཡང་ཆ་ཆུང་གསུམ་གསུམ་སྟེ་ཁ་དོག་སྔོན་པོའོ། །དེའི་ཕྱི་
རོལ་ཏུ་འོད་ཟེར་གྱི་ཕྲེང་བ་ཁ་དོག་ལྔ་འཕྲོ་བ་སྟེ་ཆ་ཆུང་ཉི་ཤུ་རྩ་བཞི་པའོ། །དེ་
ལྟར་ན་བསྡུས་པའི་རྒྱུད་དུ་ཐུགས་རྡོ་རྗེ་གཙོ་བོར་གྱུར་པའི་དཀྱིལ་འཁོར་ལ་ཁྲུ་
བཞི་དང་། ཐིག་སྐུད་ལ་ཁྲུ་བརྒྱད་དང་། འོད་ཀྱི་མཐར་ཐུག་པ་ལ་ཁྲུ་བཅུ་གསུམ་
སྟེ། ཆ་ཆུང་ནི་སོར་ཕྱེད་ཀྱི་བདག་ཉིད་དོ། །རྩ་བའི་རྒྱུད་དུ་ཐུགས་རྡོ་རྗེ་གཙོ་བོར་
གྱུར་པའི་དཀྱིལ་འཁོར་ལ་ཁྲུ་བཅུ་གཉིས་དང་། ཐིག་སྐུད་ལ་ཁྲུ་ཉི་ཤུ་རྩ་བཞི་དང་།
འོད་ཀྱི་མཐར་ཐུག་པ་ལ་ཁྲུ་སུམ་ཅུ་རྩ་དགུ་སྟེ་ཆ་ཆུང་ནི་སོར་ཕྱེད་དང་གཉིས་ཀྱི་
བདག་ཉིད་དོ། །གསུང་རྡོ་རྗེ་གཙོ་བོར་གྱུར་པའི་དཀྱིལ་འཁོར་ལ་ཁྲུ་བཅུ་དྲུག་
དང༌། ཐིག་སྐུད་ལ་ཁྲུ་སུམ་ཅུ་རྩ་གཉིས་དང༌། འོད་ཀྱི་མཐར་ཐུག་པ་ལ་ཁྲུ་ལྔ་བཅུ་
རྩ་གཉིས་ཏེ། ཆ་ཆུང་ནི་སོར་གཉིས་ཀྱི་བདག་ཉིད་དོ། །སྐུ་རྡོ་རྗེ་གཙོ་བོར་གྱུར་པའི་
དཀྱིལ་འཁོར་ལ་ཁྲུ་ཉི་ཤུ་དང༌། ཐིག་སྐུད་ལ་ཁྲུ་བཞི་བཅུ་དང་། འོད་ཀྱི་མཐར་ཐུག་
པ་ལ་ཁྲི་དྲུག་ཅུ་རྩ་ལྔ་སྟེ། ཆ་ཆུང་ནི་སོར་ཕྱེད་དང་གསུམ་གྱི་བདག་ཉིད་དོ། །དེ་
བཞིན་དུ། ཁྲུ་གང་ནས་བརྩམས་ཏེ་ཇི་སྲིད་ཁྲུ་སྟོང་གི་བར་དུ་ཡང་ལུས་ལ་ཁྲུ་བཞི་
- 132 -



དབང་གི་ཆོ་ག་ཡེ་ཤེས་རྒྱ་མཚོ།
དང༌། འཇིག་རྟེན་གྱི་ཁམས་ལ་དཔག་ཚད་འབུམ་ཕྲག་བཞིའི་རྣམ་པར་དག་པ་
ཤེས་པར་བྱ་སྟེ། རང་རང་གི་ཆའི་དབྱེ་བས་སོ། །འདིར་གང་དག་འོད་ཀྱི་ཕྲེང་བ་
ཕྱོགས་མདོག་ཏུ་སྨྲ་བ་དེ་དག་ནི་འཁྲུལ་པ་སྟེ། དྲི་མ་མེད་པའི་འོད་ལས། དེའི་ཕྱི་
རོལ་ཏུ་འོད་ཟེར་ལྔའི་རང་བཞིན་འབར་བ་བལྟ་བར་བྱ་སྟེ་ཞེས་གསུངས་པའི་
ཕྱིར་རོ། །དེ་བཞིན་དུ། སའི་ཁོར་ཡུག་གི་དང་པོ་རྟ་བབས་ཀྱི་རྩེ་མོ་ནས་བསྐོར་བ་
དང༌། ཀྲ་མ་ཤཱིར་ཥའི་ཟུར་ལ་རེག་པར་བསྐོར་བ་དང་། དེའི་ནང་རོལ་ཏུ་པད་མའི་
ཕྲེང་བས་བསྐོར་བ་དང་། མེ་རླུང་གི་བར་དུ་དུར་ཁྲོད་ཀྱི་ཁོར་ཡུག་བསྐོར་བ་དང་།
ཆུ་དང་མེ་དང་རླུང་རྣམས་ཆ་ཆུང་བརྒྱད་བརྒྱད་དུ་འདོད་པ་ལ་སོགས་པ་ལ་ཡང་
འཁྲུལ་པ་སྟེ། དེ་དག་ལ་ཤེས་པར་བྱེད་པའི་ལུང་དང་རིགས་པ་མེད་པའི་ཕྱིར་དང༌།
ཕྱི་ནང་གི་དག་པ་རིམ་པ་གསུམ་གསུངས་པ་དང་འགལ་བའི་ཕྱིར་རོ། །འོ་ན་དྲི་མ་
མེད་པའི་འོད་ལས། རྟ་བབས་ཀྱི་མཐར་སའི་དཀྱིལ་འཁོར་ཁ་དོག་སེར་པོ་སོར་
ཕྱེད་པ་བཅུ་གཉིས་ཀྱིས་བཀོད་པ་གང་ཡིན་པ་ཞེས་གསུངས་པ་དེ་ཇི་ལྟར་ཞེ་ན།
དེ་ནི་འགྱུར་གྱི་སྐྱོན་ཡིན་ཏེ། འདིར་ཨ་བ་སཱ་ནེའི་སྒྲ་གནས་ལ་ཞེས་པར་འགྱུར་
བས། རྟ་བབས་ཀྱི་གནས་ལ་སའི་དཀྱིལ་འཁོར་ཞེས་པར་འགྱུར་རོ། །དེས་ན་
འདིར་རྒྱ་གར་གྱི་མཁས་པ་རྣམས་ལ་འཁྲུལ་པའི་གནས་མེད་ཅིང་། གངས་ཅན་
པ་ཁ་ཅིག་འཁྲུལ་པའི་གཞི་ནི་དེ་ཡིན་ནོ། །དེ་བཞིན་དུ། འགྲམ་ལོགས་སྒོ་དང་མི་
མཉམ་པ་དང༌། མུན་པའི་སྣམ་བུ་དང་དར་དཔྱངས་ཀྱི་སྣམ་བུ་ཡང་གསུངས་པ་
མེད་དོ། །གལ་ཏེ་སྔར་གྱི་རྡོ་རྗེ་ཕྲེང་བའི་ཆ་དང་ལྷན་ཅིག་ཅེས་པ་ལ་སོགས་པས་
ཤིས་སོ་ཞེ་ན། དེ་ནི་བོད་འགའ་ཞིག་གི་འཁྲུལ་པ་སྟེ། རྒྱ་དཔེ་ལ་ཨ་པཱུརྦ་བཛྲ་ཨ་
བ་ལཱི་ཞེས་པ་ཡོད་ཅིང་། དེ་ནི་སྔོན་མ་མིན་པའི་རྡོ་རྗེ་ཕྲེང་བ་ཞེས་པར་འགྱུར་བའི་
- 133 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཕྱིར་རོ། །དེ་ལྟ་བས་ན་འདིས་ཀྱང་འགྲམ་ལོགས་སྒོ་དང་མཉམ་པ་ཉིད་བསྟན་པ་
ཡིན་ལ། སྐབས་གཞན་དང་གཞན་དུ་ཡང་མཉམ་པ་འདི་ཉིད་ཡང་དང་ཡང་དུ་
གསུངས་ཏེ། ཆོས་ཐམས་ཅད་མཉམ་པ་ཉིད་དུ་མཚོན་པའི་ཕྱིར་རོ། །དེའི་ཕྱིར་
གང་དག་སྒོའི་མདུན་ཡང་རྩིག་པ་དེ་དག་ནི་མཉམ་གསུམ་དང་འགལ་ཞིང་། འགྲོ་
འོང་གི་སྒོ་བཀག་པས་ན་ཐར་པའི་སྒོ་ཡང་མཚོན་པར་མི་ནུས་སོ། །གཞན་ཡང་
བར་ས་སྟོང་པ་དང་མཆོད་པའི་ས་གཞི་སྔོ་ལྗང་དང་། ལྷ་སྣམ་ཕྱོགས་མདོག་ལ་
སོགས་པ་འཁྲུལ་པ་དུ་མ་ཞིག་སྣང་བས་མཁས་པ་རྣམས་ཀྱིས་རྒྱུད་དང་འགྲེལ་པ་
དཔང་དུ་བྱས་ནས་ལུང་དང་རིགས་པས་སུན་དབྱུང་བར་བྱའོ། །སྤྲོས་པའི་ཕྲེང་བ་
ཆོག་གོ །འདིར་ཇི་སྐད་བཤད་པའི་ཚད་རྣམས་ལས་ལྷག་པ་དང་ཆད་པར་མི་བྱ་
ཞིང་དབྱེ་བར་བྱ་བའི་ཐིག་རྣམས་ཀྱང་གདབ་པར་མི་བྱའོ། །དེ་ཉིད་བདེ་བླག་ཏུ་
རྟོགས་པར་བྱ་བའི་ཕྱིར་ཚིགས་སུ་བཅད་དེ་སྨྲས་པ། །
མཎྜལ་དབུས་སུ་ཕུར་བུ་གཟུང་བྱས་ཏེ། །ཁྲུ་བཞིའི་མཐའ་ནས་དང་པོར་ཟླུམ་
པོར་བསྐོར། །དེ་ཡི་ཚད་དུ་ཚངས་པའི་ཐིག་གཉིས་གདབ། །དེ་ལས་ཆ་ཆུང་ཉི་
མའི་ཕྱི་ནས་ཀྱང་། །བསྐོར་བའི་ཚད་དུ་ཟུར་གྱི་ཐིག་གཉིས་གདབ། །ཚངས་ཐིག་
ཕྱེད་དུ་སྐུ་ཡི་རྩ་ཐིག་སྟེ། །དེ་ཡི་ཕྱེད་དུ་གསུང་གི་རྩ་ཐིག་དང་། །གསུང་གི་ཕྱེད་དུ་
ཐུགས་ཀྱི་རྩ་ཐིག་ཡིན། །ཐུགས་ཀྱི་ཕྱེད་དུ་བདེ་བ་ཆེན་པོ་སྟེ། །དེའི་ཕྱེད་དུ་གཙོ་
བོའི་པད་མ་ཡིན། །དེ་དང་དེ་ཡི་ཚད་དང་མཚན་མ་ནི། །ཟུར་ལ་ལོ་ཐུབས་ཡང་ཡང་
བཙལ་བས་རྙེད། །དེ་ཡང་འདི་ལྟར་ཚངས་ཐིག་མཐའ་ནས་མཐར། །ལོ་ཐུབས་
བྱས་ན་སྐུ་ཡི་རྩ་ཐིག་རྙེད། །རྩ་ཐིག་འདི་དང་ཚངས་ཐིག་ཕྲད་ཙམ་ནས། །ལོ་ཐུབས་
གཉིས་པས་གསུང་གི་རྩ་ཐིག་རྙེད། །དེ་བཞིན་གསུམ་པས་ཐུགས་ཀྱི་རྩ་ཐིག་དང་།།
- 134 -



དབང་གི་ཆོ་ག་ཡེ་ཤེས་རྒྱ་མཚོ།
བཞི་པས་བདེ་བ་ཆེན་པོ་རྙེད་པར་འགྱུར། །སྐུ་གསུང་ཐུགས་ཀྱི་བར་གྱི་ས་གང་
ཡིན། །དེ་ཡི་ཕྱེད་དུ་སོ་སོའི་མདའ་ཡབ་ཐིག །ཚངས་ཐིག་མཐའ་དང་སྐུ་ཡི་རྩ་
ཐིག་བར། །དེ་ཡི་ཕྱེད་དུའང་སྐུ་ཡི་མདའ་ཡབ་སྟེ། །ཟུར་ཐིག་རྣམས་ཀྱི་མཐའ་
ནས་མཐའ་རུའོ། །དེ་ལྟར་དཀྱིལ་འཁོར་གསུམ་པོ་རང་རང་གི །རྩ་ཐིག་ནས་ནི་
ཀྲ་མ་ཤཱིར་ཥའི་བར། །གང་ཡིན་དེ་ནི་ཕྱེད་དུ་བགོ་བྱ་ཞིང་། །དེ་ཡི་ནང་མ་དབུས་
དོར་མཐའ་གཉིས་དང་། །ཕྱི་མ་ཕྱེད་བགོ་དེ་ཡི་ཕྱི་ཡང་ཕྱེད། །སྐུ་ཡི་སྒོ་ཁྱུད་བདེ་
ཆེན་འཁོར་ལོའི་ཚད། །དེ་བཞིན་སྒོ་ལོགས་ཐུགས་ཀྱི་མདའ་ཡབ་ཚད། །རྟ་བབས་
ཀ་བ་གསུང་གི་རྩ་ཐིག་ཚད། །གསུང་གི་སྒོ་ཁྱུད་དབུས་ཀྱི་པད་མའི་ཚད། །རྟ་བབས་
ཀ་བ་ཐུགས་ཀྱི་རྩ་ཐིག་ཚད། །དེ་བཞིན་ཁོ་ནར་ཐུགས་ཀྱི་སྒོ་ཁྱུད་ཀྱང་། །ཕྱོགས་
བཞིའི་རྒྱལ་བའི་གཡས་གཡོན་ཀ་བའི་ཚད། །རྟ་བབས་ཀ་བ་བདེ་ཆེན་འཁོར་ལོའི་
ཚད། །དེ་སོགས་ཆ་ཡི་དབྱེ་བ་ཇི་སྙེད་པ། །ཡང་དང་ཡང་དུ་ཕྱེ་བས་རྙེད་པར་འགྱུར།།
དེ་ཕྱིར་དང་པོར་ཚད་ཀྱི་དོན་ཙམ་དུ། །སྐམ་ཐིག་ཁོ་ནས་འདི་དག་རིང་པོར་གདབ།།
དེ་ལྟར་བྱས་ན་ཇི་སྐད་བསྟན་པ་ཡི། །ཐིག་གི་མཚན་ཉིད་མཐའ་དག་གསལ་བར་
འགྱུར། །དེ་ལྟར་ཚད་དང་མཚན་མ་ཀུན་ཤེས་ནས། །ཕྱོགས་ཀྱི་ཡོངས་འཇོམས་
འགོངས་པར་མི་འགྱུར་བར། །མཉམ་དང་མི་མཉམ་རྐང་པས་ཐིག་ཐུང་དུ། །ཚོན་
གྱི་ཁུ་བ་ལས་དང་མཐུན་པས་གདབ། །རྟ་བབས་ཁོར་ཡུག་ལྷ་སྣམ་ལ་སོགས་པ།།
དང་པོར་བསྟན་པའི་ཚུལ་གྱི་ཤེས་པར་བྱ། །ཞེས་པའོ། །
གཞན་ཡང་དཀྱིལ་འཁོར་གསུམ་པོ་རེ་རེ་ལ་ཡང་བདེ་གཤེགས་སྙིང་པོའི་ཟླ་
བ་ཁུ་བའི་དབྱེ་བ་དང་དགའ་བ་བཅུ་དྲུག་གི་དབྱེ་བས་ཆ་བཅུ་དྲུག་སྟེ། ཆ་རེ་རེའི་
ཚད་ནི་ནང་ནས་རིམ་པ་ལྟར་ཆ་ཆུང་གསུམ་དང་དྲུག་དང་བཅུ་གཉིས་ཀྱི་བདག་
- 135 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཉིད་དོ། །དེ་བཞིན་དུ། རང་རང་གི་རྩ་བའི་ཐིག་ནས། རང་རང་གི་ཚངས་ཐིག་ཟད་
པའི་བར་ཡང་རང་རང་གི་ཆ་བཅུ་དྲུག་སྟེ། བདེ་གཤེགས་སྙིང་པོའི་རྡུལ་དང་ཉི་
མའི་ཆོས་ཅན་སྟོང་པ་ཉིད་བཅུ་དྲུག་གི་དབྱེ་བས་སོ། །ཞེས་པ་ཡང་མཁས་པ་
རྣམས་ཀྱིས་རྟོགས་པར་བྱའོ། །དེ་ལྟར་ཕྱེ་བའི་ཆ་བཅུ་དྲུག་ལས་སྒོ་དང་སྒོ་ཁྱུད་
དང་དོ་ཤལ་ལ་སོགས་པ་སོ་སོའི་ཚད་ནི་སྔར་བསྟན་པ་དེ་དག་ཉིད་ཀྱིས་གདོན་
མི་ཟ་བར་ཤེས་པར་འགྱུར་བ་ཉིད་དེ། དེས་ན་འདིར་རྒྱ་ཆེར་མ་སྤྲོས་སོ། །དེ་ལྟར་
ཐིག་གདབ་པ་རྫོགས་ནས་རྡོ་རྗེའི་ཐིག་སྐུད་དྲི་དང་སྤོས་ལ་སོགས་པས་ཡང་དག་
པར་མཆོད་དེ་ཡེ་ཤེས་སེམས་དཔའ་རང་གི་སྙིང་གར་གཤེགས་སུ་གསོལ་ནས།
གནས་དབེན་པར་གཞག་ཅིང༌། སྒོ་ཐམས་ཅད་ཡང་དག་པར་སྦྱངས་ཏེ་སླར་ཡང་
དྲི་དང་མེ་ཏོག་ལ་སོགས་པ་དང་གཏོར་མ་བྱིན་ནས་སྔར་བརྗོད་པའི་ཆོ་གས་བསྔགས་
བཟླས་པར་བྱ་སྟེ། ཐིག་གདབ་པའི་ངེས་པའོ། །
དེ་ནས་དཀྱིལ་འཁོར་གྱི་ས་གཞི་དྲི་ལ་སོགས་པས་མཆོད་ནས་སླར་ལྷག་
གནས་བྱས་པའི་རྡོ་རྗེའི་རྡུལ་ཚོན་དྲི་དང་མེ་ཏོག་ལ་སོགས་པས་མཆོད་ཅིང་གཏོར་
མ་ཕུལ་ནས། དང་པོར་རྡོ་རྗེ་སློབ་དཔོན་གྱི་ཁུ་ཚུར་གཡོན་པས་དབང་ལྡན་ནས་
བརྩམས་ཏེ་གཡས་སྐོར་དུ་ཚོན་དགྱེ་བར་བྱ་ཞིང་། ཕྱིས་ནི་སློབ་མ་རྣམས་ཀྱིས་ཀྱང་
ངོ༌། །དེ་ལ་ཁ་དོག་གི་ངེས་པ་ནི་སྒྲུབ་ཐབས་སུ་གསལ་བར་བསྟན་ཅིང་། འགའ་
ཞིག་ཐིག་གདབ་པ་དང་ཡང་ལྷན་ཅིག་ཏུ་བརྗོད་ཟིན་ཏོ། །གཞན་དག་གི་མཚན་
མ་དགོད་པ་དང་ཡང་ལྷན་ཅིག་ཏུ་བརྗོད་པར་བྱའོ། །འོན་ཀྱང་འདིར་རྭ་བ་རྣམས་
ནི་ཐུགས་ཀྱི་དཀྱིལ་འཁོར་གྱི་རྩིག་པའི་ས་གཞི་ཆ་དགུར་ཕྱེ་སྟེ་ཆ་གཉིས་གཉིས་
ནི་རྭ་བ་སོ་སོའི་རྒྱའི་ཚད་དེ། ཆ་རེ་རེ་ནི་རྭ་བ་རྣམས་ཀྱི་བར་གྱི་ཚད་དེ་ལྷག་མ་ཆ་
- 136 -



དབང་གི་ཆོ་ག་ཡེ་ཤེས་རྒྱ་མཚོ།
གཅིག་ནི་ཐུན་མོང་དུ་དོར་བར་བྱའོ། །གསུང་དང་སྐུའི་དཀྱིལ་འཁོར་ལ་ཡང་རྩིག་
པའི་ས་གཞི་ཆ་བཅོ་ལྔར་ཕྱེ་སྟེ་ཆ་གཉིས་ཀྱིས་རྭ་བ་སོ་སོའི་རྒྱའོ། །ཞེས་པ་ལ་སོགས་
པ་སྔ་མ་བཞིན་ནོ། །དོ་ཤལ་དང་དོ་ཤལ་ཕྱེད་པ་དང་བ་ཀུ་ལི་དང་། ཀྲ་མ་ཤཱིར་ཥ་
རྣམས་དཀར་པོ་སྟེ་དེ་དག་གིས་གཞི་ནི་ནག་པོའོ། །རིན་པོ་ཆེའི་སྣམ་བུ་ནི་དམར་
པོ་སྟེ་རིན་པོ་ཆེ་སྣ་ཚོགས་པས་སྤྲས་པའོ། །རྟ་བབས་རྣམས་ནི་སྣ་ཚོགས་པའི་ནོར་
བུ་དང་གསེར་གྱི་རང་བཞིན་ཏེ་ཁ་དོག་ཀྱང་སྣ་ཚོགས་པའོ། །སྒོ་དང་སྒོ་ཁྱུད་ཀྱི་
མཚམས་སུ་རིན་པོ་ཆེ་དང་ཟུར་རྣམས་ལ་ཡང་སྣ་ཚོགས་རྡོ་རྗེ་སྟེ། ཕྱི་རོལ་མཆོད་
པའི་ས་ལ་ཡང་པད་མ་དང་བུམ་པ་ལ་སོགས་པའི་མཆོད་རྫས་རྣམས་སོ་ཞེས་པ་
ཁ་དོག་གི་ངེས་པའོ། །དེ་བཞིན་དུ། དཔངས་ཀྱི་ངེས་པ་ཡང་ཤར་དང་ལྷོ་དང་བྱང་
དང་ནུབ་ཏུ་རིམ་པ་ལྟར་རེག་བྱ་ལ་སོགས་པའི་ཡོན་ཏན་གཅིག་དང་གཉིས་དང་
གསུམ་དང་བཞིའི་དག་པས་ནག་པོ་དང་དམར་པོ་དང་དཀར་པོ་དང་སེར་པོ་རྣམས་
ལ་ནས་ཀྱི་རྐང་པ་གཅིག་དང་གཉིས་དང་གསུམ་དང་བཞིའོ། །འདིར་མ་གསུངས་
པ་ཉིད་ལས་ལྗང་ཁུ་དང་སྔོན་པོ་ནི་ནག་པོ་ལས་ཀྱང་སྲབ་པ་སྟེ་སྟོང་པའི་ཡོན་ཏན་
ལས་སོ། །འདིར་ནས་ཀྱང་རང་རང་གི་དཀྱིལ་འཁོར་གྱི་དྲུག་ཅུ་རྩ་བརྒྱད་ལྷག་
པའི་བདུན་བརྒྱའི་ཆ་ཤས་སུ་རིག་པར་བྱའོ། །དེ་ལྟ་བས་ན་གསུང་དང་ཐུགས་ཀྱི་
དཀྱིལ་འཁོར་དུ་ནས་ཀྱི་ཕྱེད་དང་བཞི་ཆ་ལ་ནས་སུ་བཏགས་ནས་གསུངས་པ་སྟེ་
བརྗོད་བདེ་བའི་དོན་དུའོ། །དེ་ཉིད་ཀྱི་ཕྱིར་ཐུགས་ཀྱི་ཉིས་འགྱུར་གསུང་དང་། གསུང་
གི་ཉིས་འགྱུར་སྐུ་ལའོ་ཞེས་པ་ཡང་ལེགས་པར་གྲུབ་སྟེ། སྙིང་སྟོབས་དང་རྡུལ་དང་
མུན་པའི་དབྱེ་བས་སོ། །ཡང་ན་ཡོན་ཏན་གསུམ་གྱི་དབྱེ་བས་ཐུགས་དང་གསུང་
དང་སྐུའི་དཀྱིལ་འཁོར་ལ་དཔངས་ཀྱི་དབྱེ་བ་ཡོད་ཀྱང་། གསུམ་པོ་རང་རང་གི་ཁ་
- 137 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དོག་ལྔ་ལ་ནི་སྲབ་འཐུག་གི་ཁྱད་པར་མེད་དོ། །དེ་ལྟར་ཡུལ་ལྔའི་དབྱེ་བ་དང་ཡོན་
ཏན་གསུམ་གྱི་དབྱེ་བས་གཉི་ག་གསུངས་སོ། །གཉིས་ཀ་ལ་ཡང་རྭ་བ་རྣམས་ཀྱི་
དཔངས་ནི་རང་རང་གི་རྡུལ་ཚོན་སེར་པོའི་དཔངས་ལས་སུམ་འགྱུར་ཏེ་རེ་ཁཱ་
གཞན་ནི་སེར་པོའི་ཉིས་འགྱུར་རོ། །ཕྱོགས་ཀྱི་མདོག་ཅན་གྱི་གཞི་ལ་གནས་པའི་
ལྷ་སྣམ་དང༌། ལྷ་སྣམ་ལ་གནས་པའི་པད་མ་དང་། པད་མ་ལ་གནས་པའི་ཉི་ཟླ་
རྣམས་ཀྱང་སྟེང་ནས་སྟེང་དུ་བརྩེགས་པ་ཉིད་ཡིན་པའི་ཕྱིར་རྡུལ་ཚོན་གྱི་དཔངས་
ཀྱང་རིམ་གྱིས་མཐོ་བ་སྟེ། རེ་ཁཱ་རྣམས་ནི་ཉིས་འགྱུར་ཉིད་དོ། །ཕྱི་རོལ་མཆོད་
པའི་ས་ལ་ནས་གཅིག་སྟེ་ཁོར་ཡུག་རྣམས་ཀྱི་དང་པོ་དང་ཐ་མར་བཀོད་པའི་རེ་ཁཱ་
རྣམས་ནི་སྐུའི་དཀྱིལ་འཁོར་གྱི་རྭ་བའི་ཚད་ཀྱིས་སོ་ཞེས་པ་དཔངས་ཀྱི་ངེས་པའོ།།
དེ་བཞིན་དུ། ལྷའི་གནས་རྣམས་སུ་རགས་པ་དང་ཕྲ་བ་དང་གཞན་གྱི་དབྱེ་བས།
ལྷའི་སྐུའམ་མཚན་མའམ་ས་བོན་གྱི་ཡི་གེ་རྣམས་དགོད་པར་བྱའོ། །དེ་ལ་གཙོ་
བོའི་པད་མའི་ལྟེ་བར་ཟླ་བ་དང་ཉི་མ་དང་སྒྲ་གཅན་གྱི་སྟེང་དུ་ཧཱུཾ་ཡིག་གམ་དེ་
ལས་བྱུང་བའི་རྡོ་ རྗེ་སྔོན་པོ་རྩེ་གསུམ་པའོ། །ཡུམ་ལ་ གྲི་གུག་ནི་བྲི་བར་མ་
གསུངས་སོ། །གསང་བའི་རྒྱུད་ཀྱི་ལྷ་ནི་སྐལ་བ་དང་མི་ལྡན་པ་འདུས་ན་བྲི་བར་
མི་བྱའོ། །དེ་བཞིན་དུ། འདབ་མ་རྣམས་ལ་ཤར་དུ་སྤོས་སྣོད་དང་། ལྷོར་མར་མེ་
དང༌། བྱང་དུ་ལྷ་བཤོས་དང༌། ནུབ་ཏུ་དུང་སྟེ་མཚམས་བཞིར་ནི་རྔ་ཡབ་བོ། །ཕྱི་
རོལ་གྱི་གྲྭ་བཞིར་ནི་མཚན་མ་རྣམས་ཏེ། མེར་ཡིད་བཞིན་གྱི་ནོར་བུ་ནག་པོ་དང་།
བདེན་བྲལ་དུ་ཆོས་ཀྱི་གཎྜི་དམར་པོ་དང༌། དབང་ལྡན་དུ་ཆོས་ཀྱི་དུང་དཀར་པོ་
དང༌། རླུང་དུ་དཔག་བསམ་གྱི་ཤིང་སེར་པོའོ། །གཞན་པད་མ་ཉི་ཤུ་རྩ་བཞིར་ཉི་
མའམ་ཟླ་བའི་སྟེང་དུ་ཤར་དང་མེར་རལ་གྲི་དང༌། ལྷོ་དང་བདེན་བྲལ་དུ་རིན་པོ་
- 138 -



དབང་གི་ཆོ་ག་ཡེ་ཤེས་རྒྱ་མཚོ།
ཆེ་དང་། བྱང་དང་དབང་ལྡན་དུ་པད་མ་དང་། ནུབ་དང་རླུང་དུ་འཁོར་ལོ་སྟེ། སྒོ་བཞིའི་
གཡོན་དུ་རྡོ་རྗེའོ། །ཡང་ན་ཡུལ་གྱི་དབྱེ་བས་ཏེ། སྒྲའི་པི་ཝཾ་དང་། རེག་བྱའི་གོས་
དང༌། རོའི་ སྣོད་དང་། གཟུགས་ ཀྱི་མེ་ལོང་དང༌། དྲིའི་དུང་དང༌། ཆོས་ ཀྱི་ཆོས་
འབྱུང་དང༌། ལག་པའི་དབྱུག་པ་དང༌། བཤང་ལམ་གྱི་ཐོ་བའོ། །མཆོད་པའི་ལྷ་
མོ་རྣམས་ཀྱི་མཚམས་ནི་ཤར་དུ་དྲིའི་དུང་དང་མེ་ཏོག་གི་ཕྲེང་བ་དག་དང་། ལྷོར་
སྤོས་སྣོད་དང་མར་མེ་དག་དང༌། བྱང་དུ་ཞལ་ཟས་ཀྱི་སྣོད་དང་འབྲས་བུ་དག་
དང་། ནུབ་ཏུ་དབུ་རྒྱན་དང་དོ་ཤལ་དག་སྟེ། ཕྱི་རོལ་གྱི་སྟེགས་བུ་ལ་རྟ་བབས་
ཀྱི་ཀ་བའི་གཡོན་དང་གཡས་སུའོ། །གཞན་སྟེང་གི་གཉིས་དང་འོག་གི་གཉིས་ནི་
རྟ་བབས་ཀྱི་རིམ་པ་གསུམ་པའི་དབུས་ཀྱི་གནས་ལ་སྟེ། ཤར་དང་ནུབ་ཏུ་གོས་
དང་རྔ་ཡབ་དང་། བྱང་དང་ལྷོར་རྡོ་རྗེ་དང་པད་མ་དག་གོ །གསུང་དང་སྐུའི་པད་
མ་རྣམས་ནི་ཕྱོགས་སུ་དམར་པོ་དང་། མཚམས་སུ་དཀར་པོ་ཉི་ཟླའི་གདན་དང་
བྲལ་བ་སྟེ་རང་རང་གི་བཞོན་པའི་སྟེང་དུ་མཚན་མ་རྣམས་སོ། །དེ་ལ་གསུང་གི་
དཀྱིལ་འཁོར་དུ་ཤར་གྱི་པད་མར་གྲི་གུག་དང་། མེར་འཁོར་ལོ་དང་། ལྷོར་དབྱུག་
པ་དང་། བདེན་བྲལ་དུ་ཤག་ཏི་དང་། བྱང་དུ་རྩེ་གསུམ་དང་། དབང་ལྡན་དུ་པད་
མའམ་རལ་གྲི་དང་། ནུབ་ཏུ་རྡོ་རྗེ་དང་། རླུང་དུ་ཁབ་བམ་བར་བུ་རྣམས་ཏེ་ལྟེ་བ་
དང༌ འདབ་མ་རྣམས་ ལ་ མཚུངས་ པར་ རོ། །སྐུའི་དཀྱིལ་ འཁོར་ ལ་ སྒོ་བཞིའི་
གཡས་རྣམས་སུ་ཤར་དུ་རལ་གྲི་དང༌། མེར་ལྗོན་ཤིང་དང༌། ལྷོར་ཤག་ཏི་དང༌།
བདེན་བྲལ་དུ་མདུང་དང༌། བྱང་དུ་ཞགས་པ་དང༌། དབང་ལྡན་དུ་དགྲ་སྟ་དང༌།
ནུབ་ཏུ་རྡོ་རྗེ་དང༌། རླུང་དུ་ཁབ་རྣམས་དང༌། སྒོ་བཞིའི་གཡོན་རྣམས་སུ་བྱང་དུ་རྩེ་
གསུམ་དང༌
། ནུབ་ཏུ་བེ་ཅོན་དང་། ཤར་དུ་འཁོར་ལོ་དང་། ལྷོར་དབྱུག་པ་རྣམས་
- 139 -



ACTVO
མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཚེས་སུམ་ཅུའི་དབྱེ་བས་སུམ་ཅུ་སྟེ། གནམ་སྟོང་དང་ཉ་ནི་ཐབས་དང་ཤེས་རབ་
ཀྱི་རྣམ་པས་ལྟེ་བ་ལའོ། །གཞན་ཉི་ཤུ་རྩ་བརྒྱད་ནི་འདབ་མ་རྣམས་ལའོ། །གང་
དག་པད་མ་རེ་རེ་ལ་མཚན་མ་ཉི་ཤུ་རྩ་དགུ་ལས་མི་འདོད་པ་དེ་དག་ནི་འཁྲུལ་བ་སྟེ།
ཚེས་སུམ་ཅུ་ལ་ས་བོན་གྱི་ཡི་གེ་སུམ་ཅུ་དང་། ལོ་གཅིག་ལ་ཞག་སུམ་བརྒྱ་དྲུག་ཅུ་
གསུངས་པ་དང་འགལ་བའི་ཕྱིར་རོ། །དེ་བཞིན་དུ། ཐུགས་ཀྱི་པད་མ་རྣམས་དང་
བུམ་པ་ལ་སོགས་པ་རྣམས་ལ་ཡང་འཁྲུལ་བ་སྣང་ངོ༌། །སྒོ་བཞི་དང་སྟེང་འོག་གི་
ཤིང་རྟ་ཆ་ཆུང་བཅུ་གཉིས་པ་རྣམས་ལ་ཤར་དང་ལྷོ་དང་བྱང་དང་ནུབ་དང་སྟེང་དང་
འོག་ཏུ། དབྱུག་པ་དང་མདའ་དང་གཏུན་ཤིང་དང་བེ་ཅོན་དང་རྡོ་རྗེ་དང་རྩེ་གསུམ་
པ་རྣམས་སོ། །ཡང་ན་ས་བོན་ གྱི་ཡི་གེ་རྣམས་ཏེ། ཡཾ་ལཿ རཾ་ ཝ ཝཾ་རཱ ལཾ་ཨཱཿ
ཧཾ་ཧཱུ ཧ་ཧཱ་ཞེས་པ་རྣམས་སོ། །སྐུའི་སྟེགས་བུ་ལ་རྟ་བབས་ཀྱི་ཀ་བའི་འོག་ཏུ་རླུང་
དང་མེ་དང་ཆུ་དང་སའི་དཀྱིལ་འཁོར་ནག་པོ་དང་དམར་པོ་དང་དཀར་པོ་དང་སེར་
པོ་ཆ་ཆུང་བཅུ་གཉིས་པ་རྣམས་ལ་ཐིག་ལེ་དང་བཀྲ་ཤིས་དང་པད་མ་དང་རྡོ་རྗེ་
རྣམས་སོ། །འདོད་མ་དང་ཕྱིར་འདོད་མ་རྣམས་ཀྱི་ཕྱག་མཚན་ནི་གང་ལས་བྱུང་བ་
དེའི་ཕྱག་མཚན་ནོ། །ཡང་ན་ས་བོན་གྱི་ཡི་གེ་སྟེ། གསུང་གི་སྟེགས་བུ་ལ། ཤར་དུ།
ཙཚཛཛྷ8 ལྷོར། ཊཌཎྷརཿ བྱང་དུ། པཕབབྷརཿ ནུབ་ཏུ།
ཏཐདདྷན༔ ཞེས་པ་སྟེ་སྒོའི་གཡས་རྣམས་སོ། །གཡོན་དུ། སྤ༠ཤཀྐ
ཞེས་པ་ཤར་དུའོ། །ཀཋཁགགྷརཿ ཞེས་པ་ལྷོ་རུའོ། །ལཝརཡཧ ཞེས་པ་བྱང་
དུའོ། །ཀྵཞེས་པ་ནུབ་ཏུ་སྟེ། སྐུའི་སྟེགས་བུ་ལ་ནི་འདི་དག་ཉིད་ཐིག་ལེས་བརྒྱན་
ཅིང་། རྣམ་པར་བཅད་པ་དང་བྲལ་བའོ། །མེ་རླུང་གི་དབུས་སུ་དུར་ཁྲོད་ཆེན་པོ་
བརྒྱད་ལ་ཆ་ཆུང་བཅུ་གཉིས་པའི་འཁོར་ལོ་རྩིབས་བརྒྱད་པ་རྣམས་ཏེ། རང་རང་
- 140 -



དབང་གི་ཆོ་ག་ཡེ་ཤེས་རྒྱ་མཚོ།
གི་བཞོན་པའི་སྟེང་དུའོ། །མཚན་མ་ནི་གྲི་གུག་འབའ་ཞིག་གོ །ཡང་ན་ས་བོན་གྱི་
ཡི་གེ་སྟེ། ཤར་དུ་ཀཁགགྷང་ཞེས་པ་དང་། ལྷོར་ལཝརཡཀྵ་ཞེས་པ་དང་། བྱང་དུ་
ལཝརཡཧ་ཞེས་པ་དང༌། ནུབ་ཏུ་སཀླཥཤངྐཞེས་པ་དང༌། རླུང་དུ་ཏཐདརྙན་ཞེས་པ་
དང༌། དབང་ལྡན་དུ་པཕབབྷམ་ཞེས་པ་དང་། བདེན་བྲལ་དུ་ཊཋཌཉཎ་ཞེས་པ་
དང༌། མེར་ ཙཚཛཛྷཉ་ཞེས་པ་རྣམས་སོ། །གཞན་ཡང་རླུང་གི་དཀྱིལ་འཁོར་ལ་
འབྱུང་པོ་རྣམས་ཀྱི་མཚན་མའམ། ཡིག་འབྲུ་སྣ་ཚོགས་པ་སྟེ་བྱེ་བ་ཕྲག་ཕྱེད་དང་
བཞིའི་བར་དུའོ། །དེ་ལྟར་བསྟན་པའི་མཚན་མ་རྣམས་ནི་ཐམས་ཅད་དུ་ལྷའི་ཁ་
དོག་དང་མཚུངས་ཏེ། སྒྲུབ་ཐབས་སུ་བསྟན་པ་ལས་ཤེས་པར་བྱའོ། །ཡང་ན་ཐམས་
ཅད་ས་བོན་གྱི་ཡི་གེར་དགོད་པར་བྱ་སྟེ། དེ་ཡང་སྒྲུབ་ཐབས་སུ་གསལ་བར་བསྟན་
ཅིང་དེར་མ་བསྟན་པ་རྣམས་ཀྱང་གོང་དུ་བརྗོད་ཟིན་ཏོ། །
འདིར་ནི་ཞི་དང་རྒྱས་པ་ལ། །རེ་ཁཱ་མཚན་ཉིད་བྲལ་བ་སྤང་། །གང་ཕྱིར་སྦོམ་
པོས་སྦྱིན་བདག་གམ། །སློབ་དཔོན་ལ་ནི་ནད་བསྐྱེད་ཅིང་། །ཕྲ་དང་དམན་པས་
རྫ་ས་རྣམས་ཉམས། །ཆད་པས་འཆི་སྟེར་འཁྱོག་པོ་ཡིས། །མི་བདག་དང་བཅས་
གནས་ནས་བསྐྱོད། །ཉི་ ཟླའི་གདན་ནམ་ཕྱག་མཚན་དག །ཆད་པར་གྱུར་ནས་
དངོས་གྲུབ་མེད། །ཕན་ཚུན་འདྲེས་ན་སྦྱིན་བདག་དང་། །སློབ་དཔོན་གྱི་ནི་རིགས་
རྒྱུད་ཆད། །དེ་བཞིན་རྒྱུད་ལས་མ་གསུངས་པའི། །མཚན་མ་མཛེས་པའི་དོན་ཙམ་
དུ། །བཀོད་ན་བདུད་ཀྱི་མཚན་མར་འགྱུར། །དེ་ཕྱིར་འབད་པ་ཐམས་ཅད་ཀྱིས།།
མཚན་ཉིད་བྲལ་བ་རྣམ་སྤང་བྱ། །ཞེས་པ་བར་སྐབས་ཀྱི་ཚིགས་སུ་བཅད་པའོ། །
དེ་བཞིན་དུ། ཐིག་སྐུད་ཆད་པའམ་རྡུལ་ཚོན་རླུང་གིས་ཁྱེར་བ་ལ་སོགས་པ་
མཚན་མ་ངན་པ་མཐོང་བར་གྱུར་ན་དེ་བསལ་བའི་དོན་དུ་སྔར་བསྟན་པའི་ཆོ་གས་
- 141 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བསྒོམ་པ་དང་བཟླས་པ་ལ་སོགས་པ་བྱ་སྟེ། ཇི་སྲིད་མཚན་མ་རྙེད་ཀྱི་བར་དུའོ། །
གཞན་ཡང་། ཇི་ལྟར་ཕྱི་རོལ་དེ་བཞིན་ལུས། །ཇི་ལྟར་ལུས་ལ་དེ་བཞིན་གཞན། །
ཞེས་གསུངས་པའི་ཕྱིར་འཇིག་རྟེན་གྱི་ཁམས་ལ་དཔག་ཚད་འབུམ་ཕྲག་བཞི་དང་།
ལུས་ལ་ཁྲུ་བཞི་ནི་དཀྱིལ་འཁོར་ལ་ཡང་རིག་པར་བྱ་སྟེ། རླུང་གི་དཀྱིལ་འཁོར་དང་
ལག་པའི་སོར་མོའི་མཐའ་ནི་སྐུའི་དཀྱིལ་འཁོར་རོ། །མེའི་དཀྱིལ་འཁོར་དང་ལག་
ངར་གྱི་མཐའ་ནི་གསུང་གི་སྒོ་ལོགས་ཀྱི་མཐའོ། །ཆུའི་དཀྱིལ་འཁོར་དང་དཔུང་
གི་མཐའ་ནི་གསུང་གི་དཀྱིལ་འཁོར་རོ། །སའི་དཀྱིལ་འཁོར་དང་བྲང་གི་མཐའ་ནི་
ཐུགས་ཀྱི་དཀྱིལ་འཁོར་རོ། །ལྷུན་པོའི་སྟེང་གི་རྒྱ་དང་བྲང་གི་ཕྱེད་ནང་མ་ནི་ཡེ་
ཤེས་ཀྱི་དཀྱིལ་འཁོར་ཏེ། དེ་དག་གི་ཕྱེད་ནི་གཙོ་བོའི་པད་མའོ་ཞེས་པ་རིམ་པ་
གཅིག་པའོ། །སླར་ཡང་དཀྱིལ་འཁོར་གྱི་མཚམས་ནས་ཚངས་ཐིག་ཟད་པའི་མཐའ་
ལ་ཕྱི་ནང་གི་རྣམ་པར་དག་པ་རིམ་པ་གཅིག་དང་། ཚངས་ཐིག་ཟད་པའི་མཚམས་
ནས་འབྱུང་བ་ལྔའི་ཁོར་ཡུག་ལ་རིམ་པ་གཅིག་སྟེ། དེ་ལྟར་ན་རྣམ་དག་རིམ་པ་གསུམ་
མོ། །འོད་ཟེར་ནི་ཐམས་ཅད་ལ་ཁྱབ་པར་བྱེད་པ་ཉིད་ཡིན་པའི་ཕྱིར་དེའི་དག་པ་
ལོགས་སུ་མ་བཤད་དོ། །དེ་བཞིན་དུ། ཕྱི་ནང་གི་དཔངས་ཀྱང་འདིར་དཀྱིལ་འཁོར་
གྱི་རྒྱའི་ཚད་ལ་སྦྱར་ན་སྐུའི་དཀྱིལ་འཁོར་ནི་ཕྱི་རོལ་ཏུ་དམྱལ་བ་བདུན་དང་ཀླུའི་
གནས་ཏེ་ནང་དུ་ནི་དཔྱི་མགོ་མན་ཆད་ཆ་བརྒྱད་དུ་གནས་པའོ། །གསུང་གི་དཀྱིལ་
འཁོར་ནི་ལྷུན་པོ་དང་སྒལ་ཚིགས་སོ། །ཐུགས་ཀྱི་དཀྱིལ་འཁོར་ནི་ལུས་དང་ལྷུན་
པོ་གཉི་གའི་མགྲིན་པ་ཡན་ཆད་དོ། །ཡེ་ཤེས་ཀྱི་དཀྱིལ་འཁོར་ནི་མཛོད་སྤུ་ཡན་
ཆད་དེ་གཙུག་ཏོར་ནི་སྙིང་པོའི་པད་མའོ། །གཞན་ཡང་ཐུགས་ཀྱི་དཀྱིལ་འཁོར་
ནི་སྙིང་ཁའི་འཁོར་ལོ་སྟེ། དེ་ཡང་རང་བྱུང་གི་ཡེ་ཤེས་གཞོམ་དུ་མེད་པ་ནཱ་དའི་
- 142 -



དབང་གི་ཆོ་ག་ཡེ་ཤེས་རྒྱ་མཚོ།
རང་བཞིན་གྱིས་རྟག་ཏུ་གནས་པའོ། །འདིའི་སྒོ་བཞི་ནི་སད་པ་དང་རྨི་ལམ་དང་
ཤིན་ཏུ་གཉིད་ལོག་པ་དང་བཞི་པའི་གནས་སྐབས་གཞན་རྣམས་སོ། །གསུང་གི་
དཀྱིལ་འཁོར་ནི་མགྲིན་པ་ནས་ལྟེ་བའི་མཐར་ཐུག་པ་སྟེ་སྒོ་བཞི་ནི་ལ་ལ་ནཱ་དང་།
ར་ས་ནཱ་དང་། ཨ་བ་དྷཱ་ཏཱི་དང་། དུང་ཅན་མ་གཞན་རྣམས་སོ། །སྐུའི་དཀྱིལ་འཁོར་
ནི་མཛོད་སྤུ་ནས་ཆུ་སོའི་མཐར་ཐུག་པ་སྟེ། སྒོ་བཞི་ནི་བཤང་བ་དང་། གཅི་བ་དང་།
ཁུ་བ་དང་། གཙུག་ཏོར་གྱི་བུ་ག་གཞན་རྣམས་སོ། །རྣམ་པར་དག་པ་གཞན་ནི་
སྒྲུབ་ཐབས་སུ་ཡང་དག་པར་བསྡུས་སོ། །ཅི་སྟེ་དཀྱིལ་འཁོར་རྫོགས་པ་མ་གྲུབ་
ན་ཡང་དབང་གི་དོན་དུ་ཐུགས་ཀྱི་དཀྱིལ་འཁོར་ཙམ་བྲི་བར་རྗེས་སུ་གནང་སྟེ་
ཚད་ལ་སོགས་པ་ནི་གོང་དུ་བསྟན་པ་དེ་དག་ཉིད་དོ། །དེ་ལྟར་ཚོན་དགྱེ་བ་དང་
མཚན་མ་བཀོད་པ་ཡོངས་སུ་རྫོགས་ནས་ཚོན་གྱི་ལྷག་མ་རྣམས་དྲི་ལ་སོགས་པས་
མཆོད་དེ་ཡེ་ཤེས་སེམས་དཔའ་རང་གི་སྙིང་གར་གཤེགས་སུ་གསོལ་ནས་གནས་
ཇི་ལྟ་བར་བཞག་པར་བྱའོ་ཞེས་པ་ཚོན་དགྱེ་བའི་ཆོ་གའོ། ། །
འདིར་སྐབས་ཇི་ལྟ་བར་སྒོ་རྣམས་བསྲུང་བའི་དོན་དུ་སློབ་མ་དག་པ་རྩ་བའི་
ལྟུང་བ་དང་བྲལ་ཞིང་བརྟུལ་ཞུགས་ཉི་ཤུ་རྩ་ལྔ་ལ་གནས་པ་བཞི་ལ་དབང་བསྐུར་
ཞིང་རྡོ་རྗེ་དང་རྡོ་རྗེ་དྲིལ་བུ་དང་བཅས་པས་རྗེས་སུ་གནང་བ་བྱིན་ཏེ་སྒོ་རྣམས་སུ་
དགོད་ པར་ བྱའོ། །དེ་བཞིན་དུ། ལས་ཐམས་ཅད་ལ་མཁས་ཤིང་དེ་ཉིད་ བཅུ་
ཡོངས་སུ་ཤེས་པའི་སློབ་མ་བཟང་པོ་ལྔ་པ་ནི་སྦྱིན་སྲེག་ལ་སོགས་པའི་ལས་ཀྱི་
ཚོགས་སྒྲུབ་པའི་ཕྱིར་ལས་ཀྱི་རྡོ་རྗེ་ཅན་དུ་བྱ་སྟེ། མེད་ན་རང་ཉིད་ཀྱིས་སྦྱིན་སྲེག་
ལ་སོགས་པའི་ལས་རྣམས་བྱའོ། །དེ་ལ་འདིར་ལས་ཐམས་ཅད་པའི་སྦྱིན་སྲེག་
གམ་ཇི་ལྟར་རིགས་པར་ལས་སོ་སོ་བ་ཡང་རུང་སྟེ་ནང་གི་མུན་སེལ་དུ་བསྟན་
- 143 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པའི་ཆོ་གས་སྦྱིན་སྲེག་བྱ་བ་ནི་སྦྱིན་སྲེག་གི་ཆོ་གའོ། །
དེ་ནས་སློབ་དཔོན་གྱིས་བུམ་པ་རྣམས་ཕྱོགས་བཞིའམ་བརྒྱད་དུ་དགོད་པར་
བྱ་ཏེ། རྒྱལ་བ་དང་རྣམ་པར་རྒྱལ་བའི་ཤར་དང་ནུབ་ཀྱི་བུམ་པ་ལས་སོར་གཉིས་
སྤངས་པའི་ཕྱི་རོལ་ཏུའོ། །དེ་དག་སྐྱོང་བའི་རྣལ་འབྱོར་མ་རྣམས་ཀྱང་བརྟུལ་
ཞུགས་ཉི་ཤུ་རྩ་ལྔ་དང་ལྡན་ཞིང་རྩ་བའི་ལྟུང་བ་བཅུ་བཞི་དང་བྲལ་བ་སྟེ་རང་རང་
གི་ཕྱོགས་སུ་དགོད་པར་བྱའོ། །དེ་བཞིན་དུ། སྔར་སྒྲུབ་པའི་བདུད་རྩི་ལྔ་དང་སྒྲོན་
མ་ལྔ་ཡང་། ཨོཾ་ཨཱཿཧཱུྃ་ཧོ༔ཧཾ་ཀྵ ཞེས་པ་ལན་བདུན་དུ་མངོན་པར་བསྔགས་ནས་
ཉ་ཕྱིས་སམ་དུང་ཆོས་ཀྱི་སྣོད་དུ་བཞག་པར་བྱ་སྟེ་དབང་གི་དོན་དུའོ། །གཞན་
ཡང་ཅོད་པན་ལ་སོགས་པ་དབང་རྫས་རྣམས་དང༌། མཆོད་པ་དང་གཏོར་མ་ལ་
སོགས་པ་དཀྱིལ་འཁོར་ལ་ཉེ་བར་མཁོ་བ་མཐའ་དག་ཚོགས་པར་བྱ་སྟེ། བུམ་པ་
དགོད་པ་ལ་སོགས་པའི་ངེས་པའོ། །
དེ་ལྟར་དཀྱིལ་འཁོར་དང་སྦྱིན་སྲེག་ལེགས་པར་གྲུབ་ནས་སློབ་དཔོན་གཙོ་
བོའི་ཤར་གྱི་ཞལ་ལ་མངོན་པར་ཕྱོགས་པས་འདུག་སྟེ་སྒྲུབ་ཐབས་སུ་བཤད་པའི་
ཆོ་གས་ལྷའི་རྣལ་འབྱོར་རྫོགས་པར་བསྒོམས་ནས་རྡུལ་ཚོན་གྱི་དཀྱིལ་འཁོར་ལ་
རབ་ཏུ་གནས་པར་བྱའོ། །དེ་ལ་རྡུལ་ཚོན་གྱི་དཀྱིལ་འཁོར་ལ་ཡང་དམ་ཚིག་གི་
དཀྱིལ་འཁོར་དུ་བསྒོམས་ནས་སྒྲུབ་ཐབས་སུ་བཤད་པ་ལྟར་ཤེས་རབ་དང་ཐབས་
ལས་བྱུང་བའི་ཁྲོ་བོ་རྣམས་ཀྱིས་ཡེ་ཤེས་ཀྱི་འཁོར་ལོ་བཀུག་ནས་རྡུལ་ཚོན་གྱི་
དཀྱིལ་འཁོར་ལ་གཞུག་པ་དང་བཅིང་བ་དང་མཉེས་པར་བྱ་སྟེ། ཛཧཱུྃ་བཾ་ཧོ༔ ཞེས་
པ་རྣམས་ཀྱིས་རིམ་པ་བཞིན་དུའོ། །དེ་ལྟར་ཡེ་ཤེས་ཀྱི་འཁོར་ལོ་དང་རོ་གཅིག་ཏུ་
བྱས་པ་ཉིད་རབ་ཏུ་གནས་པར་གསུངས་སོ། །འདིར་དམ་ཚིག་གི་དཀྱིལ་འཁོར་ལ་
- 144 -



དབང་གི་ཆོ་ག་ཡེ་ཤེས་རྒྱ་མཚོ།
པད་མ་རྣམས་ཀྱི་རྩ་བ་དང་སྡོང་བུ་དང་འདབ་མ་དང་གེ་སར་དང་ལྟེ་བ་རྣམས་ཀྱི་
ས་བོན་ནི་ཐ་དད་པ་སྟེ། ཙ་ཚ་ཛ་ཛྷ་ཉ། ཞེས་པ་འདུ་བྱེད་ཀྱི་པད་མ་ལའོ། །དེ་དག་
ཉིད་རིང་པོ་ནི་རླུང་གི་ཁམས་ལའོ། །ཐིག་ལེས་བརྒྱན་པ་ནི་སྣའི་དབང་པོ་ལའོ། །
རྣམ་པར་བཅད་པས་བརྒྱན་པ་ནི་རེག་བྱ་ལའོ། །ངག་གི་དབང་པོ་ནི་འདུ་བྱེད་
དང་མཚུངས་པའོ། །དེ་བཞིན་དུ། ཚོར་བ་དང་མེའི་ཁམས་དང་མིག་དང་རོ་དང་
ལག་པའི་དབང་པོ་རྣམས་ལ་ཊ་སྡེའོ། །འདུ་ཤེས་དང་ཆུའི་ཁམས་དང་ལྕེ་དང་
གཟུགས་དང་རྐང་པའི་དབང་པོ་རྣམས་ལ་པ་སྡེའོ། །གཟུགས་ཀྱི་ཕུང་པོ་དང་སའི་
ཁམས་དང་ལུས་དང་དྲི་དང་བཤང་ལམ་གྱི་དབང་པོ་རྣམས་ལ་ཏ་སྡེའོ། །ཆོས་ཀྱི་
ཁམས་ལ་ཀ་སྡེ་རིང་པོ་སྟེ། རྣ་བ་ལ་དེ་ཉིད་ཐིག་ལེས་བརྒྱན་པའོ། །ཡིད་ལ་ས་སྡེ་
ཐུང་ངུ་ཐིག་ལེས་བརྒྱན་པ་སྟེ། སྒྲ་ལ་དེ་ཉིད་རྣམ་པར་བཅད་པས་བརྒྱན་པའོ། །
བདག་པོའི་པད་མ་ནི་སྭཱ༸པཱ་ཎཾ་ཧཱུྃ་ཕིཀཱརྣམས་ལས་བྱུང་བ་སྟེ་དེར་གནས་པའི་ཟླ་
བ་དང་ཉི་མ་དང་སྒྲ་གཅན་ནི་ཨོཾ་ཨཱཨ་རྣམས་ལས་སོ། །དེ་ལས་གཞན་པའི་ཟླ་
བའི་གདན་རྣམས་ནི་ཐིག་ལེའམ་ཨ་ཡིག་གམ་ཧ་ཡིག་ལས་བྱུང་བ་སྟེ། ཉི་མའི་
གདན་རྣམས་ནི་རྣམ་པར་བཅད་པའམ་ར་ཡིག་གམ་ཀྵ་ཡིག་ལས་སོ། །དེ་ལྟར་
རབ་ཏུ་གནས་པར་བྱས་ནས་མཆོད་པར་བྱ་སྟེ། ཨོཾ་ཨཱཿཧཱུྃ་ཧོཏྲེ་དྷ་དུ་ཀེ་ཤྭ་ར་ཀཱ་ལ་
ཙཀྲ་ཨགྷཾ་པྲ་ཏཱིཙྪ་ས་པཱ་རི་ཝཱ་རཿ ཏཱཾ་བྷ་ག་བན་མེ་བ་ར་དོ་བྷ་བ་ཤིའུ་ཎཱཉྩ། ཞེས་པས་
གསོལ་བ་བཏབ་ནས་རྡུལ་ཚོན་གྱི་ཕྱི་རོལ་ཏུ་མཎྜལ་བྱས་ཏེ་མཆོད་ཡོན་དབུལ་
བར་བྱའོ། །དེ་ནས་རྣམ་པར་རྒྱལ་བའི་བུམ་པའི་མདུན་དུ་གཞན་ཁྲུ་གང་བའི་མཎྜལ་
བྱས་ཏེ་དེར་དྲི་དང་མེ་ཏོག་ལ་སོགས་པའི་མཆོད་པ་རྣམས་དང༌། ཞབས་བསིལ་
དབུལ་བར་བྱའོ། །དེ་བཞིན་དུ། མཐེའུ་བོང་དང་མིང་མེད་དག་གི་ཙན་དན་ལ་
- 145 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སོགས་ པའི་དྲི་བཟང་པོ་བཟུང་ནས་དཀྱིལ་ འཁོར་ གྱི་ ཕྱི་རོལ་ གྱི་ ཕྱོགས་དང་
ཕྱོགས་བྲལ་ཐབས་ཅད་དུ་མཎྜལ་བྱས་ཏེ་དེར་དཀྱིལ་འཁོར་གྱི་ལྷ་སོ་སོ་ལ་མཆོད་
ཡོན་དང་མཆོད་པ་མཐའ་དག་དབུལ་བར་བྱ་སྟེ། ཨོཾ་བུདྡྷཱ་ཡ་ན་མཿ ཞེས་པ་ལ་
སོགས་པ་སོ་སོའི་མཚན་སྔོན་དུ་འགྲོ་བས་སོ། །དེ་ཡང་འབྱོར་བའི་དབྱེ་བས་ཨིན་
དྲ་ནཱི་ལ་ལ་སོགས་པའི་རིན་པོ་ཆེ་དང༌། གསེར་དང་མེ་ཏོག་རྣམ་པ་སྣ་ཚོགས་
དང༌། ཁ་དོག་ལྔའི་གོས་རྣམ་པ་མང་པོ་དང་། དྲི་དང་སྤོས་དང་མར་མེ་དང་། དྲིལ་བུ་
དང་མེ་ལོང་དང་བླ་རེ་དང་འབྲས་བུ་སྣ་ཚོགས་དང་། ཁ་དོག་ལྔའི་བ་དན་རྣམས་
དང༌། གར་དང་རོལ་མོ་དང་། མཆོད་པ་རྣམ་པ་བཅུ་ལ་སོགས་པ་ཕུན་སུམ་ཚོགས་
ཤིང་མཐའ་ཡས་པ་དག་གམ། ཇི་ལྟར་རྙེད་པ་ཡང་རུང་སྟེ་ཏིང་ངེ་འཛིན་གྱིས་རབ་
མཆོག་དམ་པར་བསྒྲུབས་ནས་འཁོར་གསུམ་ཡོངས་སུ་དག་པས་རྡུལ་ཚོན་གྱི་ཕྱི་
རོལ་ཏུ་མཆོད་པར་བྱའི། རྡུལ་ཚོན་ལ་ནི་མ་ཡིན་ཏེ། གང་གི་ཕྱིར་རྡུལ་ཚོན་བསུབས་
ན་མཆོད་རྟེན་བཤིག་པར་འགྱུར་བའི་ཕྱིར་ཏེ། རབ་ཏུ་གནས་པ་བྱས་པའི་རྡུལ་
ཚོན་གྱི་དཀྱིལ་འཁོར་ནི་བཅོམ་ལྡན་འདས་ཀྱི་སྐུར་གསུངས་པའི་ཕྱིར་རོ། །དཀྱིལ་
འཁོར་ལ་རབ་ཏུ་གནས་པ་དང་མཆོད་པའི་ངེས་པའོ། ། །
འདིར་དཀྱིལ་འཁོར་ལྟ་བར་མི་དབང་བ་ལ་ཕྱི་རོལ་པའི་གཏོར་མ་ཞེས་པ་ནི་
བོད་འགའ་ཞིག་གི་འཁྲུལ་བ་སྟེ། འཕགས་པ་རྣམས་ཀྱིས་གསུངས་པ་མེད་དོ།།
འོན་ཀྱང་དཀྱིལ་འཁོར་གྱི་ཆོ་ག་ཐམས་ཅད་ལ་ཐུན་མཚམས་བཞིར་སློབ་དཔོན་
གྱིས་གཏོར་མ་བྱིན་ཏེ། དེ་ནས་གཤེགས་སུ་གསོལ་བར་བྱའོ་ཞེས་གསུངས་ཏེ། དེའི་
ཆོ་ག་ནི་བཤད་ཟིན་པ་ཉིད་དོ། །གཞུང་གཞན་ལས་ཀྱང་ཡོད་ན་སྒྲུབ་པའི་གྲོགས་
པོ་དཀྱིལ་འཁོར་དུ་བཞག་ནས་རང་ཉིད་ཕྱིར་ཕྱུང་སྟེ་འདོད་པའི་ལྷ་དང་དབང་པོ་
- 146 -



དབང་གི་ཆོ་ག་ཡེ་ཤེས་རྒྱ་མཚོ།
ལ་སོགས་པ་རྣམས་ལ་གཏོར་མ་དབུལ་བར་གསུངས་པ་ནི་དཀྱིལ་འཁོར་ལྟ་བར་
མི་དབང་བའི་རྒྱུ་མཚན་གྱིས་མ་ཡིན་གྱིས་གཏོར་མ་རྣམས་ཕྱོགས་སོ་སོར་གཤེགས་
སུ་གསོལ་བ་ལ་སོགས་པའི་རྒྱུ་མཚན་གཞན་གྱིས་ཡིན་ལ། དེ་ནི་འདིར་ཡང་འདོད་
པ་ཉིད་དོ། །དེ་བཞིན་དུ། བདག་ཉིད་འཇུག་པ་ཡང་འདིར་གསུངས་པ་མེད་དེ། གང་
གི་ཕྱིར་སློབ་དཔོན་ནི་དང་པོར་དབང་བཅུ་གཅིག་གིས་སྨིན་པར་བྱས་ཤིང་། དེ་ཉིད་
ཀྱིས་ལམ་བསྒོམས་པས་གཞན་གྱི་དོན་ནུས་པར་གྱུར་པ། དབང་བསྐུར་བ་དང་
རྒྱུད་སྟོན་པ་ལ་སོགས་པ་བདག་པོའམ་བདག་པོ་ཆེན་པོའི་བྱ་བ་མཐའ་དག་ལ་
རྗེས་སུ་གནང་བ་ཐོབ་ཟིན་པ་ཉིད་ཀྱི་ཕྱིར་རོ། །ཅི་སྟེ་བསོད་ནམས་འཕེལ་བའི་
དོན་ཙམ་དུ་བྱ་བར་འདོད་ན་ཡང་དཀྱིལ་འཁོར་གྱི་གཙོ་བོ་དང་ཐ་མི་དད་པའི་བླ་
མ་དམ་པ་མངོན་དུ་བྱས་ཏེ། དེ་ལས་འཆད་པར་འགྱུར་བའི་དབང་ཐམས་ཅད་
བདག་ཉིད་ཀྱིས་བླངས་ནས་སློབ་དཔོན་གྱི་ལས་ཐམས་ཅད་ལ་རྗེས་སུ་གནང་བ་
ཐོབ་པར་བྱ་སྟེ། སློབ་མ་དཀྱིལ་འཁོར་དུ་གཞུག་ཅིང་དབང་བསྐུར་བའི་སླད་དུ།
ནམ་མཁའ་སྐྱེ་བ་མཚན་ལྡན་ཕྱིར། །ཞེས་པ་ལ་སོགས་པས་དངོས་གྲུབ་ཞུ་ཞིང་
བདེན་པའི་བྱིན་རླབས་བྱའོ་ཞེས་གསུངས་ཏེ། ཚུལ་འདི་ནི་གཞན་དུ་བཤད་པའོ།།
དེ་བས་ན་ཇི་ལྟར་རིགས་པའམ། གང་ལ་མོས་པ་བྱའོ། །དེ་ལྟར་སློབ་མ་བདག་ཉིད་
ཀྱི་ནུས་པས་ཇི་སྐད་བཤད་པའི་མཆོད་པ་བྱས་ཏེ། དེ་ནས་བླ་མ་དམ་པའི་ཞབས་
ཀྱི་དྲུང་དུ་གསེར་གྱི་མེ་ཏོག་ལ་སོགས་པས་མཎྜལ་བྱས་ནས། རྫས་དང་བདག་
ཉིད་དང་བུ་དང་བུ་མོ་ལ་སོགས་པ་དག་པ་གསུམ་གྱིས་དབུལ་བར་བྱ་སྟེ་དཀྱིལ་
འཁོར་དུ་འཇུག་པའི་ཡོན་དུའོ། །རང་ལ་མེད་ན་ཡང་རིགས་ལས་སྐྱེས་པའི་གཞོན་
ནུ་མ་དབུལ་བར་བྱའོ། །ཞེས་པ་ཁྱིམ་པ་རྣམས་ཀྱི་ངེས་པ་སྟེ་རབ་ཏུ་བྱུང་བ་ལ་ནི་
- 147 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
མ་ཡིན་ནོ། །དེ་ལྟར་ཡོན་ཕུལ་ནས། བདག་ནི་མི་བཟད་འཁོར་བས་འཇིགས་པས་
དེ་རིང་ཉིད་ནས་རྒྱལ་བ་རྣམས་ལ་སྐྱབས་སུ་ལྷག་པར་མཆི། །ངེས་པར་སྲིད་པའི་
འཇིགས་འཕྲོག་ཁྱོད་ཀྱི་ཞབས་ཀྱི་ཆུ་སྐྱེས་དག་ལ་ལུས་ངག་སེམས་ནི་དག་པས་
སོ། །ཞེས་པས་གསོལ་བ་གདབ་པར་བྱའོ། །དེ་ནས། འདོད་པའི་རྡོ་རྗེ་ལ་ནི་རྡོ་རྗེ་
དྲིལ་བུ་ཕྱག་རྒྱ་བླ་མ་དག་ཀྱང་སྤྱི་བོས་གཟུང་བར་བགྱི། །རིན་ཆེན་ལ་ནི་སྦྱིན་པ་
སྦྱིན་བགྱི་འཁོར་ལོ་འདི་ལ་རྒྱལ་བ་མཆོག་གི་དམ་ཚིག་བསྐྱང་བར་བགྱི། །རལ་
གྲི་ལ་ནི་མཆོད་པ་བགྱི་སྟེ་གསལ་བར་ཆུ་སྐྱེས་རིགས་ལ་སྡོམ་པ་དག་ནི་བསྐྱང་
བར་བགྱི། །སེམས་ཅན་རྣམས་ནི་ཐར་པའི་སླད་དུ་རྒྱལ་བ་བསྐྱེད་མཛད་རིགས་
ལ་བྱང་ཆུབ་བདག་གིས་བསྐྱེད་པར་བགྱི། །ཞེས་པས་སེམས་བསྐྱེད་ཅིང་སྨོན་
ལམ་གདབ་པར་བྱའོ། །དེ་ནས་དེ་དག་གིས་ཤིན་ཏུ་མཉེས་པར་གྱུར་པའི་བླ་མས།
བརྟུལ་ཞུགས་ངེས་པ་དང་ལྡན་པའི་སློབ་མ་ཁྲུས་བྱས་ཤིང་དྲིས་བྱུགས་པ་རྣམས་
ཡོལ་བས་བཅད་པའི་དཀྱིལ་འཁོར་གྱི་ཕྱི་རོལ་ཤར་གྱི་ས་ལ་བཀོད་དེ། དེར་ལས་
དང་མཐུན་པའི་མཎྜལ་བྱས་ནས་དངོས་གྲུབ་ཀྱི་དོན་དུ་སྔར་བརྗོད་པའི་ཆོ་གས་
སོ་ཤིང་སྦྱིན་པར་བྱའོ། །དེས་ཀྱང་གསོར་ནས་མཎྜལ་དུ་དོར་བར་བྱ་སྟེ། གང་དུ་
ལྷུང་བ་དེའི་ལས་རབ་འབྱམས་འགྲུབ་པ་ཡང་ཤེས་པར་བྱའོ། །དེ་ནས་གནས་
དྲུག་ཏུ་སྔར་བསྟན་པའི་ཡི་གེ་དྲུག་བཀོད་ནས་བསྲུང་བར་བྱ་སྟེ། དཔལ་ལྡན་དྲི་
མ་མེད་པའི་འོད་ལས། དང་པོར་དཀྱིལ་འཁོར་ལ་གསོལ་བ་གདབ་པའི་དུས་དང་
བར་དུ་ས་ལ་སོགས་པ་གཟུང་བ་དང་། མཐར་དཀྱིལ་འཁོར་དུ་འཇུག་པའི་དུས་
ཐམས་ཅད་དུ་མཎྜལ་བྱས་ནས་སོ་ཤིང་བྱིན་ཏེ་དེ་ནས་བསྲུང་བ་བྱའོ་ཞེས་གསུངས་
པའི་ཕྱིར་རོ། །དེ་ནས་ཆུ་ཁྱོར་བ་གསུམ་བླུད་དེ་ཁ་དག་པར་བྱས་ནས། དེའི་ལྕེ་ལ་
- 148 -



དབང་གི་ཆོ་ག་ཡེ་ཤེས་རྒྱ་མཚོ།
བདུད་རྩི་ལྔ་སྦྱིན་པར་བྱའོ། །དེ་ནས་ལྷ་དབབ་པའི་དོན་དུ་སྔར་བསྒྲུབས་པའི་བདུད་
རྩི་ལྔ་དང་སྒྲོན་མ་ལྔའི་སྤོས་དང་བཅས་པས། ཨོཾ་ཨ་ར་ར་ར་ར་ལ་ལ་ལ་ལ་བཛྲ་
ཨཱ་བྷེ་ཤ་ཡ་ཧཱུྃ། ཞེས་པ་འདིས་ཁྲོ་བོའི་གཙོ་བོ་བསྐུལ་ནས་ཁྲོ་བོ་དབབ་པར་བྱའོ།།
འདི་ལ་བཟླས་པ་བྱེ་བ་དང་སྦྱིན་སྲེག་འབུམ་ཕྲག་བཅུ་སྔོན་དུ་བསྙེན་པ་བྱས་ཏེ། དེ་
ལྟ་ན་ནི་དྲན་པ་ཙམ་གྱིས་ཕེབས་པར་འགྱུར་རོ། །དེ་བཞིན་དུ། བསྒོམས་པའི་སྟོབས་
དང་བྱང་ཆུབ་ཀྱི་སེམས་ཀྱི་ཐིག་ལེ་བསྲུང་བ་ལ་སོགས་པ་དམ་ཚིག་རྣམ་པ་མང་
པོའི་སྟོབས་དང་། སྔགས་ཀྱི་བཟླས་པ་ལ་སོགས་པ་བསྙེན་པའི་སྟོབས་ཀྱིས་ཁྲོ་བོ་
ཕེབས་པར་འགྱུར་གྱི། གཞན་དུ་ན་རང་བྱིན་གྱིས་བརླབས་པས་དམན་པ་རྣམས་
ཀྱིས་ནི་མ་ཡིན་ནོ། །འདིར་ཕེབས་པའི་བྱ་བ་རྒྱ་ཆེར་གསུངས་པ་ནི་མ་སྤྲོས་སོ། །དེ་
ནས་དགེ་བ་དང་མི་དགེ་བ་ལ་སོགས་པའི་བྱ་བ་གང་ཅུང་ཟད་དྲི་བར་འདོད་པ་དེ་
དག་དྲིས་ཏེ་སླར་ཡང་ཡི་གེ་གསུམ་གྱིས་མངོན་པར་བསྔགས་པའི་མེ་ཏོག་མགོ་
བོར་སྦྱིན་པར་བྱའོ། །དེས་ཕེབས་པ་གཏོང་ཞིང་རང་གི་གནས་སུ་འགྲོ་བར་འགྱུར་
རོ། །འདི་དག་གི་དང་པོར་དམ་ཚིག་ལ་གཞག་པའི་རིམ་པ་ལ་སོགས་པ་རྣམས་
བྱའོ་ཞེས་པར་གསུངས་ཏེ། དེ་བྱ་བར་འདོད་ན་ནི་ཁོ་བོས་བསྡུས་པའི་དབང་གི་ཆོ་
ག་རྡོ་རྗེ་ཕྲེང་བ་ལས་ཤེས་པར་བྱའོ། །དེ་ལྟར་ཕེབས་པ་བཏང་བའི་མཐར་དཔྲལ་
བར་ཨོ་ཡིག་དང་། སྙིང་གར་ཧཱུྃ་ཡིག་དང༌། གཙུག་ཏོར་ཧཾ་ཡིག་སྟེ་ཐབས་ཀྱི་རིགས་
གསུམ་དང༌། ལྟེ་བར་ ཧོཡིག་དང་། མགྲིན་ པར་ ཨཱཡིག་དང་། གསང་ བར་ ཀཱ་
ཡིག་སྟེ་ཤེས་རབ་ཀྱི་རིགས་གསུམ་ཡང་དག་པར་བཀོད་ནས་དེ་དག་གིས་སློབ་
མ་བསྲུང་ཞིང་ལུས་ལ་གོས་སེར་པོ་སྦྱིན་པར་བྱའོ། །དེ་ནས། འཚེ་དང་མི་བདེན་
གཞན་གྱི་བུད་མེད་སྤང་བྱ་གཞན་གྱི་ནོར་དང་ཆང་གི་བཏུང་བ་དེ་བཞིན་ཉིད། །
- 149 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
འཁོར་བར་རྡོ་རྗེ་ཞགས་པ་དག་སྟེ་རང་གི་དགེ་བ་འཇོམས་བྱེད་སྡིག་པ་ལྔ་པོ་འདི་
དག་གོ །སྣ་ཚོགས་གཙོ་བོའི་བཀའ་འདི་སྲིད་པའི་འཇིགས་པ་འཇོམས་པ་དག་སྟེ་
ཁྱོད་ཀྱིས་ཀྱང་ནི་བསྐྱང་བར་བྱ། །ཞེས་པས་བསླབ་པའི་གནས་ལྔ་སྦྱིན་པར་བྱའོ།།
དེ་ནས་འདོད་ན་དེའི་ཚེ་གཞན་ཡང་སྦྱིན་པར་བྱ་སྟེ། ཆོ་ལོ་ཁ་ན་མ་ཐོ་བཅས་པའི་
ཟས་དང་ཚིག་ངན་ཀློག་དང་འབྱུང་པོ་ལྷ་མིན་དབང་པོ་ཆོས། །བ་ལང་བྱིས་པ་
བུད་མེད་སྐྱེས་པ་རྣམས་དང་ལྷ་མིའི་བླ་མ་གསོད་པ་ལྔ་ནི་མི་བྱའོ། །གྲོགས་པོ་རྗེ་
བོ་རྣམས་དང་ལྷ་དང་མི་ཡི་བླ་མ་དགེ་འདུན་ཡིད་བརྟན་རྣམས་ལ་འཁུ་བ་ཡང་། །
དབང་པོ་རྣམས་ནི་ཆགས་པ་དག་དང་དེ་ལྟར་སྲིད་པའི་བདག་པོ་དག་ནི་བརྟུལ་
ཞུགས་ཉི་ཤུ་ལྔ། །ཞེས་པས་ཉེ་བའི་སྡིག་པ་ལྔ་དང་། གསོད་པ་གཞན་ལྔ་དང་། འཁུ་
བ་ལྔ་དང་། ཆགས་པ་ལྔ་རྣམས་ཀྱང་སྤང་བར་བྱའོ། །དེ་ལྟར་ན་བརྟུལ་ཞུགས་ཉི་
ཤུ་ལྔ་ནི་སློབ་མ་རྣམས་ཀྱིས་བསྐྱང་བར་བྱ་ཞིང་རྡོ་རྗེ་སློབ་དཔོན་གྱིས་དབང་གིས་
དུས་སུ་སྦྱིན་པར་བྱ་སྟེ། བརྟུལ་ཞུགས་སྦྱིན་པའི་ངེས་པའོ། །
དེ་ནས་སློབ་མ་དཀྱིལ་འཁོར་དུ་གཞུག་པའི་ཕྱིར། ཨོཾ་དྭཱ་ད་ཤ་ཨོཾ་ག་ནི་རོ་དྷ་
ཀཱ་རི་ཎི་ཧཱུྃ་ཕཊ། ཅེས་པ་འདིས་གདོང་བཅིང་བར་བྱ་སྟེ། ལས་ཐམས་ཅད་པ་ལ་
གོས་སེར་པོའམ་དམར་པོ་དང་། ཞི་བ་ལ་སོགས་པར་གོས་སྲབ་པོ་ལྷའི་ཁ་དོག་
དང་མཐུན་པས་སོ། །དེ་ནས་དགེ་བའི་གྲོགས་ཀྱིས་ཁྲིད་ནས་དཀྱིལ་འཁོར་ལ་
ལན་གསུམ་བསྐོར་བ་བྱས་ཏེ་ཤར་གྱི་སྒོར་སློབ་དཔོན་གཙོ་བོའི་གཟུགས་ཀྱིས་
གནས་པ་ལ་དགེ་བའི་གྲོགས་ཀྱིས་གཏད་པའི་དུང་གི་ཆུས་སློབ་མའི་མགོ་བོར་
བསང་གཏོར་བྱས་ནས་ཡི་གེ་གསུམ་གྱིས་ལན་བདུན་མངོན་པར་བསྔགས་པའི་
མེ་ཏོག་གཅིག་དེའི་སྙིམ་པ་ཁ་སྦྱར་བར་བྱིན་པར་བྱ་སྟེ་མེ་ཏོག་གི་སྙིམ་པ་རྣམ་པར་
- 150 -



དབང་གི་ཆོ་ག་ཡེ་ཤེས་རྒྱ་མཚོ།
དག་པའོ། །དེ་ནས་རྒྱལ་བའི་བུམ་པའམ་རྣམ་པར་རྒྱལ་བའི་བུམ་པ་ལ་མཚན་མ་
ལྔ་བྱས་ཏེ། དེར་རིགས་ཡོངས་སུ་བརྟག་པའི་དོན་དུ། ཨོཾ་སརྦ་ཏ་ཐཱ་ག་ཏ་ཀུ་ལ་བི་
ཤོ་དྷ་ནི་སྭཱཧཱ། ཞེས་པ་འདིས་སློབ་མ་མེ་ཏོག་མཐོར་དུ་གཞུག་པར་བྱའོ། །དེ་ཡང་
བུམ་པ་ལྔའི་ཕྱོགས་ལ་རྒྱལ་བའི་བུམ་པ་དང་། བཅུའི་ཕྱོགས་ལ་རྣམ་པར་རྒྱལ་
བའི་བུམ་པ་ལ་སྟེ་རྡུལ་ཚོན་གྱི་དཀྱིལ་འཁོར་ལ་ནི་མ་ཡིན་ནོ། །མེ་ཏོག་གང་དུ་ལྷུང་
བའི་ལྷ་དེ་ནི་དེའི་ལྷ་རིགས་ཀྱི་ལྷ་སྟེ། དེའི་རིགས་ཀྱི་ལས་ཀྱི་ཕྱག་རྒྱས་དངོས་གྲུབ་
ཏུ་འགྱུར་རོ། །
དེ་ནས། ཨོ་དེ་བྱེན་དྲི་ཡཱ་ རྒྱུ་ཊ་ཡ་གྷ་ཊ་ཡ་སྭཱཧཱ། ཞེས་པའམ། ཡང་ན་ཨོ་དི་
བྱ་ན་ཡ་ན་མུད་གྷ་ཊ་ཡཱ་མི་སྭཱཧཱ། ཞེས་པ་འདིས་མིག་དབྱེ་བར་བྱ་སྟེ་མེ་ཏོག་དོར་
བའི་ཕྱི་ནས་སམ། ཡང་ན་མེ་ཏོག་འདོར་བ་དང་ལྷན་ཅིག་ཏུའོ། །དེ་ནས་རིགས་
ཀྱི་ལྷ་དང་དཀྱིལ་འཁོར་གྱི་གཙོ་བོ་དང་པོར་བྱས་པའི་དཀྱིལ་འཁོར་མཐའ་དག་
བསྟན་པར་བྱ་སྟེ། སློབ་མ་དཀྱིལ་འཁོར་དུ་གཞུག་པའི་ངེས་པའོ། ། །
དེ་ལྟར་ཤར་གྱི་སྒོར་རིགས་དག་པར་བྱས་ནས། སློབ་དཔོན་གཙོ་བོའི་གཟུགས་
སུ་གནས་པས་དབང་བསྐུར་བ་སྦྱིན་པར་བྱ་སྟེ། གཙོ་བོ་གཡོན་བརྐྱང་ལ་སོགས་
པའི་སྟབས་ཀྱིས་བཞེངས་པ་ཡིན་ན་སློབ་དཔོན་ཡང་བཞེངས་པས་སོ། །ཇི་སྟེ་
བཞུགས་པའི་ཡིན་ན་སློབ་དཔོན་ཡང་བཞུགས་པས་སོ། །དེའི་ཕྱིར་དང་པོར་སློབ་
དཔོན་གྱི་ལག་པ་གཡས་པའི་རྡོ་རྗེས་སློབ་མའི་ལག་པ་གཡོན་པ་ནས་ཁྲིད་དེ་
ལས་ཀྱི་རྡོ་རྗེ་དང་ལྷན་ཅིག་དཀྱིལ་འཁོར་ལ་མངོན་དུ་ཕྱོགས་པས་བསྐོར་བ་བྱས་
ནས་བྱང་སྒོར་ཆུའི་དབང་གི་དོན་དུ་མཎྜལ་ཕུལ་ཏེ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཧཾར་ཧཾརཱ་ཧུཾ་ཧཱུཾ་
ཧྥ་གྷཾ་ཨཱ་ཨཱི་རཱི་ཨཱུ་རྀ་བཛྲ་ཌཱ་ཀི་ཏྱཾ་བཛྲ་ཨ་མྲྀ་ཊ་གྷ་ཊེ་ར་ཨ་བྷི་ཥིཉྩན་ཏུ་མཱ་སྭཱཧཱ། ཞེས་
- 151 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པ་འདིས་གསོལ་བ་གདབ་པར་བྱའོ། །དེ་ནས་སྒྲོལ་མ་ལ་སོགས་པ་ལྷ་མོ་རྣམས་ཀྱི་
སྔགས་ཀྱིས་བུམ་པ་ཐམས་ཅད་ནས་ཆུ་བླངས་ཏེ་དུང་ཆོས་སུ་བླུགས་ནས་དེ་ཉིད།
ཨཱ་ཨཱི་རཱི་ཨཱུ་རྀ་རྣམས་ལས་བྱུང་བའི་ལྷ་མོ་ལྔའི་ངོ་བོར་བྱིན་གྱིས་བརླབས་ཏེ། ཨོ་ཨཱ་
ཨཱི་རཱི་ཨཱུ་ལཱ་པཉྩདྷ་དུ་བི་ཤོ་དྷ་ནི་སྭཱཧཱ། ཞེས་པ་འདིས་སྐྱེ་བའི་གནས་ལྔར་དབང་
བསྐུར་ནས་བཀྲུ་བར་བྱའོ། །དེ་ལ་སྐྱེ་བའི་གནས་ལྔར་ནི་གཙུག་ཏོར་དང་། དཔུང་
མགོ་གཉིས་དང་། དཔྱི་མགོ་གཉིས་སོ། །དེས་ཁམས་ལྔ་དྲི་མ་དང་བྲལ་བའི་ཡུམ་
ལྔར་གྱུར་པ་བལྟ་སྟེ་ཆུའི་དབང་ངོ༌། །
དེ་ནས་ཅོད་པན་གྱི་དབང་གི་དོན་དུ། ཨོཾ་ཨ་ཨི་རི་ཨུ་ལཾ་སརྦ་བུད་དྷ་བཛྲ་མུ་
ཀུ་ཊཾ་མ་མ་པཉྩ་བུད་དྷ་ཨཱད་མ་ཀཾ་བན་དྷ་ཡན་དུ་ཧུ་ཧཱུྃ་ཕཊ། ཅེས་པ་འདིས་གསོལ་
བ་གདབ་པར་བྱའོ། །དེ་ནས་མེ་ཏོག་གང་དུ་ལྷུང་བའི་སངས་རྒྱས་དེ་ཉིད་གཙོ་བོར་
གྱུར་པའི་ཅོད་པན་རིན་པོ་ཆེ་ལས་བྱས་པའམ། གསེར་རམ་གོས་ཀྱི་རང་བཞིན་
ཡང་རུང་སྟེ། དེ་ཉིད་ཨ་ཨི་རྀ་ཨུ་ལི་རྣམས་ལས་བྱུང་བའི་སངས་རྒྱས་ལྔའི་ངོ་བོར་
བྱིན་གྱིས་བརླབས་ནས། ཨོཾ་ཨ་ཨི་རི་ཨུ་ལི་པཉྩ་ཏ་ཐཱ་ག་ཏ་པ་རི་ཤུད་དྷ་སྭཱཧཱ། ཞེས་
པ་དང་། དུང་གི་ཆུས་སྐྱེ་བའི་གནས་ལྔར་དབང་བསྐུར་ནས། མགོ་བོར་དབུ་རྒྱན་
བཅིང་བར་བྱའོ། །དེས་ནི་ཕུང་པོ་ལྔ་དྲི་མ་དང་བྲལ་བ་སངས་རྒྱས་ལྔར་གྱུར་པ་བལྟ་
བར་བྱ་སྟེ། ཅོད་པན་གྱི་དབང་ངོ༌། །དེ་ལྟར་ན་བྱང་སྒོར་སྐུའི་ཞལ་ནས་ཆུ་དང་ཅོད་
པན་གྱི་དབང་བསྐུར་བས་ཁམས་དང་ཕུང་པོ་རྣམ་པར་དག་པ་སྐུ་རྡོ་རྗེ་སྟེ་ལུས་དྲི་
མ་དང་བྲལ་བའོ། །
དེ་ནས་སླར་ཡང་གཡས་སྐོར་གྱིས་སློབ་མ་ལྷོ་སྒོར་ཁྲིད་ནས། དེར་དར་དཔྱངས་
ཀྱི་དབང་གི་དོན་དུ། ཨོཾ་ཨ་ཨཱ་ཨོཾ་ཨཱཧ་ཧཱ་ཧཾ་ཧཱཕྲོ་ཧོསརྦ་པཱ་ར་མི་ཏཱ་མ་མ་བཛྲ་པཋོ་
- 152 -



དབང་གི་ཆོ་ག་ཡེ་ཤེས་རྒྱ་མཚོ།
བན་དྷ་ཡན་དུ་ཧཱུྃ་ཧཱུྃ་ཕཊ། ཅེས་པ་འདིས་གསོལ་བ་གདབ་པར་བྱའོ།། དེ་ནས་རིན་
པོ་ཆེའི་པཎྜ་དང་། གསེར་གྱི་པཎྜའམ། མ་རྙེད་ན་མེ་ཏོག་གི་ཕྲེང་བ་ཡང་རུང་སྟེ།
དེ་ཉིད་ཨ་ཨཱ་ཨོཾ་ཨཱཿཧ་ཧཱ་ཧཱུཾ་ཧཱཕོ་ཧོརྣམས་ལས་བྱུང་བའི་ནུས་མ་བཅུའི་ངོ་བོར་
བྱིན་གྱིས་བརླབས་པ་ནས། ཨོཾ་ཨ་ཨཱ་ཨོཾ་ཨཧ་ཧཱ་ཧཾ་ཧཱཕྲེ་ཧོད་ཤ་པཱ་ར་མི་ཏཱ་པ་
རི་པཱུ་ར་ཎི་སྭཱཧཱ། ཞེས་པ་དང་དུང་གི་ཆུས་སྐྱེ་བའི་གནས་ལྔར་དབང་བསྐུར་ནས་
དཔྲལ་བར་དར་དཔྱངས་སམ་མེ་ཏོག་གི་ཕྲེང་བ་བཅིང་པར་བྱའོ། །དེས་ནི་རླུང་བཅུ་
རྣམ་པར་དག་པ་ཕ་རོལ་ཏུ་ཕྱིན་པ་བཅུའི་ངོ་བོ་ནུས་མ་བཅུར་གྱུར་པར་བལྟ་སྟེ།
དར་དཔྱངས་ཀྱི་དབང་ངོ༌། །
དེ་ནས་རྡོ་རྗེ་དྲིལ་བུའི་དབང་གི་དོན་དུ། ཨོཾ་ཧཱུྃ་ཧོབི་ཛྷཱ་ན་ཛྷཱ་ན་སྭ་བྷ་བ་ཀ་རུ་
ཎཱ་པྲཛྙཱ་ཨཱད་མ་ཀེ་བཛྲ་བཛྲ་གྷཎ་ཌི་ས་བྱེ་ཏ་ར་ཀ་ར་ཡོར་མ་མ་བཛྲ་སཏྭསཾ་པྲཛྙཱ་ད་
དྭ་དུ་ཧཱུཾ་ཧཱུཾ་ཕཊ། ཅེས་པས་གསོལ་བ་གཏབ་པར་གྱུར་པ་ལ་རྡོ་རྗེ་དང་དྲིལ་བུ་ཧཱུྃ།
དང་ཧོལས་བྱུང་བའི་གཙོ་བོ་ཡབ་ཡུམ་གྱི་ངོ་བོར་བྱིན་གྱིས་བརླབས་ཏེ། ཨོཾ་ཧཱུྃ་
ཧོསཱུརྱ་ཙན་དྲ་བི་ཤོ་དྷ་ཀ་སྭཱཧཱ། ཞེས་པ་དང་དུང་གི་ཆུས་སྐྱེ་བའི་གནས་ལྔར་དབང་
བསྐུར་ནས་རྡོ་རྗེ་དྲིལ་བུ་སྤྱི་བོར་བཞག་ཅིང་སྦྱིན་པར་བྱའོ། །དེས་ནི་ཟླ་བ་དང་ཉི་
མའི་རྩ་ལ་ལ་ནཱ་དང་ར་ས་ནཱ་རྣམ་པར་དག་པ་གཙོ་བོ་ཡབ་ཡུམ་དུ་གྱུར་པར་བལྟ་
སྟེ། རྡོ་རྗེ་དྲིལ་བུའི་དབང་ངོ༌། །དེ་ལྟར་ན་ལྷོ་སྒོར་གསུང་གི་ཞལ་ནས་དར་དཔྱངས་
དང་རྡོ་རྗེ་དྲིལ་བུའི་དབང་བསྐུར་བས་རླུང་དང་རྩ་རྣམ་པར་དག་པ་གསུང་རྡོ་རྗེ་སྟེ་
ངག་དྲི་མ་དང་བྲལ་བའོ། །
དེ་ནས་སླར་ཡང་གཡས་སྐོར་གྱིས་ཤར་གྱི་སྒོར་ཁྲིད་དེ། དེར་རྡོ་རྗེ་བརྟུལ་ཞུགས་
ཀྱི་དབང་གི་དོན་དུ། ཨོཾ་ཨ་ཨཱ་ཨེ་ཨེ་ཨར་ཨཱར་ཨོ་ཨོ་ཨལ་ཨཱལ་ཨོཾ་ཨཱ༔ སརྦ་བོ་
• 153 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
དྷི་སཏྭས་བྷརཿསརྦ་དཱ་སརྦ་ཀཱ་མ་ཨུ་བ་བྷོ་ག་བཛྲ་པྲ་ཏཾ་མ་མ་ད་དན་ཏུ་སྭཱཧཱ། ཞེས་
པས་གསོལ་བ་བཏབ་པར་གྱུར་པ་ལ་མེ་ཏོག་སིལ་མ་རྣམས་ཨ་ཨཱ་ཨེ་ཨེ་ཨར་
ཨཱར་ཨོ་ཨོ་ཨལ་ཨཱལ་ཨཾ་ཨརྣམས་ལས་བྱུང་བའི་སེམས་དཔའ་ཡབ་ཡུམ་གྱི་གྱི་
ངོ་བོར་བྱིན་གྱིས་བརླབས་ཏེ། ཨོཾ་ཨ་ཨཱ་ཨེ་ཨེ་ཨར་ཨཱར་ཨོ་ཨོ་ཨལ་ཨཱལ་བི་ཥ་
ཡ་ཨིན་དྲི་ཡ་བི་ཤོ་དྷ་ནི་སྭཱཧཱ། ཞེས་པ་དང་དུང་གི་ཆུས་སྐྱེ་བའི་གནས་ལྔར་དབང་
བསྐུར་ནས་རྣ་བ་ལ་སོགས་པར་མེ་ཏོག་དགོད་པར་བྱའོ། །དེས་ནི་དབང་པོ་ཡུལ་
དང་བཅས་པ་རྣམ་པར་དག་པ་སེམས་དཔའ་ཡབ་ཡུམ་དུ་གྱུར་པར་བལྟ་སྟེ་རྡོ་རྗེ་
བརྟུལ་ཞུགས་ཀྱི་དབང་ངོ༌། ། །
དེ་ནས་མིང་གི་དབང་གི་དོན་དུ། ཨོཾ་ཧ་ཧཱ་ཡ་ཡཱ་ར་རཱ་ཝ་ཝཱ་ལ་ལཱ་སརྦ་ཀྲོ་དྷ་རཱ་
ཛཱས་བྷརཱ་མེ་ཏཱི་ཀ་རུ་ཎཱ་མུ་དི་ཏ་ཨུ་བེ་ཀྵ་སརྦ་ས་མ་ཏཱ་སྭ་བྷཱ་པཾ་བཛྲ་པཱུརྦ་ག་མཾ་ནཱ་
མ་མེ་ད་དན་དུ་ཧཱུཾ་ཧཱུཾ་ཕཊ། ཅེས་པས་གསོལ་བ་བཏབ་པར་གྱུར་པ་ལ། གདུབ་བུ་
དང་རྐང་གདུབ་ལ་སོགས་པའམ། མེད་ན་མེ་ཏོག་གི་ཕྲེང་བ་ཡང་རུང་སྟེ། ཧ་ཧཱ་
ཡ་ཡཱ་ར་རྭ་ཝ་ཝཱ་ལ་ལྭ་རྣམས་ལས་བྱུང་བའི་ཁྲོ་བོ་ཡབ་ཡུམ་གྱི་ངོ་བོར་བྱིན་གྱིས་
བརླབས་ཏེ། ཨོཾ་ཧ་ཧཱ་ཡ་ཡཱ་ར་རཱ་ཝ་ཝཱ་ལ་ལཱ་ཙ་ཏུར་བྲཧྨ་བི་ཧཱ་ར་བི་ཤུད་དྷ་སྭཱཧཱ། ཞེས་
པ་དང་དུང་གི་ཆུས་སྐྱེ་བའི་གནས་ལྔར་དབང་བསྐུར་ནས་ལག་པ་དང་རྐང་པ་དག་
ལ་གདུབ་བུ་དང་རྐང་གདུབ་དག་གམ་དེ་དག་མེད་ན་མེ་ཏོག་གི་ཕྲེང་བ་བཅིངས་
ཏེ་ཁྱོད་ནི་རྡོ་རྗེ་རྒེ་མོ་ཞེས་མེ་ཏོག་གང་དུ་ལྷུང་བ་དེའི་མིང་གིས་ལུང་བསྟན་པར་
བྱའོ། །དེས་ནི་ལས་ཀྱི་དབང་པོ་ཡུལ་དང་བཅས་པ་རྣམ་པར་དག་པ་ཁྲོ་བོ་ཡབ་
ཡུམ་དུ་གྱུར་པར་བལྟ་སྟེ། མིང་གི་དབང་ངོ༌། །དེ་ལྟར་ན་ཤར་སྒོར་ཐུགས་ཀྱི་ཞལ་ནས་
བརྟུལ་ཞུགས་དང་མིང་གི་དབང་བསྐུར་བས་ལྷའི་མིག་ལ་སོགས་པ་དང་ཚངས་
- 154 -



དབང་གི་ཆོ་ག་ཡེ་ཤེས་རྒྱ་མཚོ།
པའི་གནས་བཞི་རྣམ་པར་དག་པ་ཐུགས་རྡོ་རྗེ་སྟེ་ཡིད་དྲི་མ་དང་བྲལ་བའོ། །
དེ་ནས་སླར་ཡང་སྔ་མ་བཞིན་དུ་ནུབ་སྒོར་ཁྲིད་དེ་རྗེས་གནང་གི་དོན་དུ། ཨོ་
ཨེ་བཾ་པད་མ་བཛྲ་ཙི་རྣོ། པྲཛྙཱ་ཨུ་པཱ་ཡོ། མཎྜལ་ཨ་དྷི་པ་ཏཱི་བཛྲ་སུ་ཁ་ཛྙཱ་ན་ཨཾ་ག་
མ་མ་ད་དྭ་ཏྭཾ་ཧཾ་ཧཧཱུྃ་ཕཊ། ཅེས་པས་གསོལ་བ་བཏབ་པར་གྱུར་པ་ལ། ཨོཾ་ཧཾ་ཀཱདྷརྨ་
ཙཀྲ་པྲ་བར་ཏ་ཀ་སྭཱཧཱ། ཞེས་པ་འདིས་སྐྱེ་བའི་གནས་ལྔར་དུང་གི་ཆུས་དབང་
བསྐུར་ཞིང་ཆོས་ཀྱི་འཁོར་ལོ་བསྐོར་ལ་སེམས་ཅན་གྱི་དོན་གྱིས་ཤིག་ཅེས་པ་ལ་
སོགས་པའི་རྗེས་སུ་གནང་བ་སྦྱིན་པར་བྱའོ། །དེ་ལྟར་ནུབ་སྒོར་ཡེ་ཤེས་ཀྱི་ཞལ་
ནས་རྗེས་སུ་གནང་བའི་དབང་བསྐུར་བས་བཞི་པའི་གནས་སྐབས་དག་པ་ཡེ་ཤེས་
རྡོ་རྗེ་སྟེ་ཆགས་པ་དྲི་མ་དང་བྲལ་བའོ། །དེ་ལྟར་དབང་བདུན་གྱིས་དཀྱིལ་འཁོར་
ཆེན་པོར་མངོན་པར་དབང་བསྐུར་ནས། དེའི་ལམ་བསྒོམས་པས་ས་བདུན་གྱི་
དབང་ཕྱུག་ཏུ་འགྱུར་ཏེ་བསོད་ནམས་ཀྱི་ཚོགས་ཀྱིས་སོ། །ངེས་པའི་དོན་དུ་ནི་
དུས་སྦྱོར་བདུན་གྱི་རླུང་འགགས་པས་ས་བདུན་འཐོབ་བོ། །
དེས་ན་ང་རྒྱལ་ནི། ཨོཾ་སརྦ་ཏ་ཐཱ་ག་ཏ་སབ་ཏ་ཨ་བྷི་ཥི་ཀ་སབ་ཏ་བྷ་མི་སྲབ་
དྷོ་ཧཾ། ཞེས་པའོ། །དེ་ནས་ལག་ཏུ་རྡོ་རྗེ་དང་རྡོ་རྗེ་དྲིལ་བུ་བྱིན་ནས་དག་པའི་ཆོས་
བསྟན་པར་བྱ་སྟེ། ངེས་པར་རྡོ་རྗེའི་རིགས་དག་ལ་ནི་སྲོག་གཅོད་བྱ་སྟེ་རལ་གྲི་ལ་
ཡང་བདེན་པ་མིན་པའི་ཚིག །རིན་ཆེན་ལ་ནི་གཞན་ནོར་དབྲོག་བྱ་མཆོག་གི་པད་
མའི་རིགས་ཉིད་ལ་ཡང་གཞན་གྱི་བུད་མེད་དབྲོག །ཆང་དང་སྒྲོན་མ་སངས་རྒྱས་
རྣམས་དང་བཟང་པོའི་ཡུལ་རྣམས་མཐའ་དག་འཁོར་ལོ་ལ་ནི་བསྟེན་པར་བྱ། །གདོལ་
པ་མོ་སོགས་བུད་མེད་མཐའ་དག་རྣམས་ནི་གྲི་གུག་ལ་ཡང་མཁའ་ཡི་པད་མར་
སྨད་མི་བྱ། །སེམས་ཅན་དོན་གྱི་སླད་དུ་ནོར་དང་བཅས་པའི་ལུས་འདི་སྦྱིན་པར་བྱ་
- 155 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
སྟེ་ཁྱོད་ཀྱི་བསྲུང་མི་བྱ། །རིགས་ཀྱི་བུ་ཀྱེ་སངས་རྒྱས་ཉིད་དུ་འགྱུར་བ་གཞན་དུ་
མཐའ་ཡས་སྐལ་བས་མིན་པར་རྒྱལ་བས་གསུངས། །ཞེས་པ་རྣམས་དྲང་བ་དང་
ངེས་པའི་དོན་དུ་རྣམ་པར་ཕྱེ་སྟེ་བཤད་པར་བྱ་ཞིང་སློབ་མ་སངས་རྒྱས་ཀྱིས་བྱིན་
གྱིས་བརླབས་པར་བསྒོམ་པར་བྱའོ། །འདིར་སློབ་མའི་ཁམས་དང་ཕུང་པོ་དང་རླུང་
དང་རྩ་དང་སྐྱེ་མཆེད་དང་ལས་དབང་ཡུལ་དང་བཅས་པ་དང་བཞི་པའི་བག་
ཆགས་རྣམས་ལ་གཞན་བདེ་གཤེགས་སྙིང་པོའི་ཁམས་དང་ཕུང་པོ་གཞན་དང་རླུང་
དང་རྩ་གཞན་དང་སྐྱེ་མཆེད་དང་ལས་དབང་ཡུལ་དང་བཅས་པ་གཞན་དང་བཞི་
པ་གཞན་ལྷའི་འཁོར་ལོ་རྣམས་ཀྱིས་བྱིན་གྱིས་བརླབས་པ་དང་། སྦྱོང་བའི་ཐབས་
གང་གིས་སྦྱང་བའི་གཞི་གང་ལ་སྦྱང་བྱའི་དྲི་མ་གང་ཟད་པས་འབྲས་བུ་གང་ཐོབ་
པ་ལ་སོགས་པ་རྒྱ་ཆེར་བླ་མ་དམ་པའི་མན་ངག་ལས་ཁོང་དུ་ཆུད་པར་བྱའོ། ། །
དེ་ནས་རྡོ་རྗེ་སློབ་དཔོན་གྱིས་རྒན་པ་དང་གཞོན་པའི་དབྱེ་བ་ཤེས་པའི་དོན་
དུ་ལོ་ལ་སོགས་པ་བསྒྲགས་ པར་བྱ་སྟེ། འདིར་ལོ་རྒེ་མོ་དང༌། རིགས་ལྡན་གྱི་
རྒྱལ་པོ་རྗེ་མོ་ཆོས་སྟོན་པ་དང་། ཟླ་བ་རྒེ་མོ་དང་། ཉ་རྒེ་མོ་དང་། ཚེས་རྒེ་མོ་དང་།
སྐར་མ་རྒེ་མོ་དང་། སྦྱོར་བ་རྒེ་མོ་དང༌། བྱེད་པ་རྗེ་མོ་ལ། རྡོ་རྗེ་སློབ་དཔོན་རྒེ་མོ་
བདག་གིས། སློབ་མ་ཆེ་མོ། དཔལ་དུས་ཀྱི་འཁོར་ལོའི་དཀྱིལ་འཁོར་དུ་དབང་བདུན་
གྱིས་མངོན་པར་དབང་བསྐུར་ཏེ། གཙོ་བོར་འོག་མིན་གྱི་སྲིད་པའི་མཐར་ཐུག་པར་
འཇིག་རྟེན་པའི་དངོས་གྲུབ་ཀྱི་དོན་དང་། སེམས་ཅན་ཐམས་ཅད་ཀྱིས་བསོད་
ནམས་དང་ཡེ་ཤེས་ཀྱི་འབྲས་བུ་ཐོབ་པར་བྱ་བའི་དོན་དུ་བདག་གིས་ལུང་བསྟན་
ཅིང་རྗེས་སུ་གནང་ངོ༌། །ཞེས་བརྗོད་པར་བྱའོ། །དེ་ལྟར་རྡུལ་ཚོན་གྱི་དཀྱིལ་འཁོར་
དུ་བྱིས་པ་འཇུག་པའི་དབང་བདུན་བསྐུར་བས་བསོད་ནམས་ཀྱི་ཚོགས་ཀྱི་དོན་
56 -



དབང་གི་ཆོ་ག་ཡེ་ཤེས་རྒྱ་མཚོ།
དང་ཐུན་མོང་གི་དངོས་གྲུབ་ཀྱི་དོན་དུ་སྔགས་བཟླས་པ་དང་དཀྱིལ་འཁོར་གྱི་
འཁོར་ལོ་སྒོམ་པ་ལ་དབང་བར་གྱུར་པ་སྟེ། སྔགས་ཀྱི་ཚུལ་ལ་དགེ་བསྙེན་དུ་བརྗོད་
པར་བྱའོ། །དེ་ནས་དཀྱིལ་འཁོར་དང་ལྷའི་རྣམ་པར་དག་པ་བསྟན་པར་བྱ་སྟེ། དེ་
དག་ཀྱང་ཁོ་བོས་སྒྲུབ་ཐབས་སུ་ཡང་དག་པར་བསྡུས་ཤིང་འགའ་ཞིག་ནི་ཐིག་གི་
སྐབས་སུ་ཡང་བསྟན་པ་ཉིད་དོ། །འདིར་རྩ་བའི་རྒྱུད་རྣམས་སུ་ལས་ངེས་པར་ནི་
བྱིས་པ་སྐྱེས་པ་ཆུས་འཁྲུད་པ་དང་། གཙུག་ཕུད་འཇོག་པ་དང་། རྣ་བ་འབུགས་པ་ལ་
སོགས་པ་དང་། སྨྲ་བའམ་རྒོད་པ་ལ་སོགས་པ་དང་། དབང་པོ་རྣམས་ཡུལ་ལ་ལོངས་
སྤྱོད་དུ་འཇུག་པ་དང༌། མིང་འདོགས་པ་དང༌། ཀློག་ལ་སོགས་པ་བྱ་བ་རྣམས་ལ་
ཕ་ཡིས་གནང་བ་སྟེར་བ་ཇི་ལྟར་དེ་བཞིན་དུ་ཆུ་དང་ཅོད་པན་དང་། དར་དཔྱངས་
དང་རྡོ་རྗེ་དང་རྡོ་རྗེ་དྲིལ་བུ་དང་བརྟུལ་ཞུགས་དང་མིང་དང་རྗེས་སུ་གནང་བའི་
དབང་སྟེ་བྱིས་པ་འཇུག་པའི་དབང་བདུན་ནི་ལོ་བཅོ་ལྔའི་མཐར་ཐུག་པར་རོ། །དེ་
ནས་ལོ་བཅུ་དྲུག་ལོན་པ་ནས་བརྩམས་ཏེ་བག་མ་ལེན་པ་དང་། ལག་པ་ནས་
འཛིན་པ་ལ་སོགས་པ་བྱེད་པ་ལྟར་དབང་གོང་མ་རྣམས་ཏེ་དེ་དག་ནི་འཆད་པར་
གྱུར་རོ། །དེ་ལྟར་དབང་བདུན་གྱིས་མངོན་པར་དབང་བསྐུར་བ་ཉིད་ཀྱིས་ལྷ་སྒོམ་
པ་དང་སྔགས་ཀྱི་བཟླས་པ་ལ་དབང་བར་གྱུར་པའི་ཕྱིར། གཞན་སྔགས་ཀྱི་རྗེས་
གནང་ལ་སོགས་པ་ནི་འདིར་གསུངས་པ་མེད་ལ་ཅི་སྟེ་བྱེད་པར་འདོད་ན་ཡང་
སྐབས་འདིར་བྱའོ། །དབང་བདུན་གྱི་ཆོ་གའོ། །
འདིར་གང་གི་ཚེ་དབང་བདུན་པོ་དེ་ཙམ་གྱིས་ཚིམ་པར་གྱུར་ན་དེའི་ཚེ་འཆད་
པར་འགྱུར་བའི་རིམ་པས་ཡོན་དབུལ་བ་དང་དཀྱིལ་འཁོར་གཤེགས་སུ་གསོལ་
བ་ལ་སོགས་པ་བྱས་ནས་སྟོན་མོའི་རིམ་པ་རྣམས་བྱའོ། །ཅི་སྟེ་མཆོག་གི་སློབ་མ་
- 157 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཕྱག་རྒྱ་ཆེན་པོའི་ལམ་བསྒོམ་པའི་དོན་དུ་དབང་གོང་མ་དང་གོང་མ་ལས་ཀྱང་གོང་
མ་དོན་དུ་གཉེར་ན་དེ་ཡང་སྐབས་ཇི་ལྟ་བར་སྦྱིན་པར་བྱ་སྟེ་དབེན་པའི་གནས་
སུའོ། །འདིར་རྡོ་རྗེ་སློབ་མའི་དབང་ལ་གོང་མ་གསུམ་ནི་བུམ་པ་དང་གསང་བ་
དང་ཤེས་རབ་ཡེ་ཤེས་ཏེ་འགྱུར་བ་དང་འཛག་པའི་རང་བཞིན་ཅན་འཇིག་རྟེན་
པའོ། །གོང་མ་ལས་ཀྱང་གོང་མ་ནི་འཇིག་རྟེན་ལས་འདས་པའི་དབང་བཞི་པ་
ཕྱག་རྒྱ་ཆེན་མོ་སྟེ་མི་འཛག་ཅིང་མི་གཡོ་བའི་རང་བཞིན་ཅན་ནོ། །རྡོ་རྗེ་སློབ་དཔོན་
གྱི་དབང་ལ་བདག་པོ་ཉིད་དུ་བྱེད་པའི་དབང་བཞི་ནི་གོང་མ་ཞེས་བྱའོ། །བདག་པོ་
ཆེན་པོར་བྱེད་པའི་དབང་བཞི་ནི་གོང་མ་ལས་ཀྱང་གོང་མ་ཞེས་གསུངས་ཏེ་འདི་
དག་གི་ཁྱད་པར་ནི་ཕྱི་ནས་གསལ་བར་འགྱུར་རོ། །དེ་ལ་རྡོ་རྗེ་སློབ་མའི་དབང་
བཞི་ནི་སྔགས་ཀྱི་ཐེག་པ་ལ་དང་པོར་སེམས་ཅན་གཞུག་པའི་དོན་དང་ལམ་ཡོངས་
སུ་ཤེས་པའི་དོན་དང་རྒྱུད་ཉན་པ་ལ་དབང་བའི་དོན་དུའོ། །སློབ་དཔོན་གཉིས་
ཀྱི་དབང་ནི་ཕྱི་ནས་སློབ་དཔོན་ཆེན་པོའི་གནས་སྦྱིན་པའི་དོན་དང་། རྒྱུད་སྟོན་པ་
པོ་དང་དཀྱིལ་འཁོར་བཞེངས་པ་ལ་སོགས་པའི་དོན་དུའོ། །འདིར་ལས་ཀྱི་ཕྱག་
རྒྱ་ནི་རྡོ་རྗེ་སློབ་མའི་དབང་དང་སློབ་དཔོན་བདག་པོའི་དབང་ལ་སྤྱིའི་ལས་ཀྱི་ཕྱག་
རྒྱ་སྟེ་རིགས་ཀྱི་ངེས་པ་མེད་ཀྱང་ལོ་བཅུ་གཉིས་ནས་ཉི་ཤུའི་བར་གྱི་བུ་མོ་སྐྱོན་
མེད་ཅིང་ཡོངས་སུ་སྨིན་པ་རྣམས་སོ། །སློབ་དཔོན་བདག་པོ་ཆེན་པོའི་དབང་ལ་
ནི་ངེས་པ་ཅན་གྱི་རིག་མ་བཅུ་སྟེ་ཁྱིམ་པ་རང་རིགས་སྐྱེས་དང་རབ་བྱུང་ལ་དམངས་
རིགས་སྐྱེས་སོགས་འཆད་པར་འགྱུར་བ་རྣམས་སོ། །
དེས་ན་འདིར་དང་པོར་སློབ་མའི་དབང་ལ་རེ་ཤིག་འཇིག་རྟེན་པའི་དབང་
གསུམ་གྱི་དོན་དུ་སྐྲག་པ་དང་འཁྲུལ་བ་ལ་སོགས་པའི་སྐྱོན་དང་བྲལ་བའི་བུ་མོ་
- 158 -



དབང་གི་ཆོ་ག་ཡེ་ཤེས་རྒྱ་མཚོ།
མཛེས་མ་ལོ་བཅུ་གཉིས་ནས་ཉི་ཤུའི་བར་རྒྱན་ཐམས་ཅད་ཀྱིས་བརྒྱན་པ་རྡུལ་དང་
བཅས་ཤིང་དབང་དང་བསླབ་པས་ཡོངས་སུ་སྨིན་པ་རྣམས་བླ་མ་ལ་ཕུལ་ནས་
གསེར་གྱི་མེ་ཏོག་ལ་སོགས་པའི་མཎྜལ་སྔོན་དུ་འགྲོ་བས། སྒྲིབ་པ་ཐམས་ཅད་
བཅོམ་པ་ཡི། །དུས་ཀྱི་འཁོར་ལོ་ཁྱོད་ལ་འདུད། །མཆོག་ཏུ་མི་འགྱུར་བདེ་བ་རྫོགས།།
ཡེ་ཤེས་སྐུ་ཁྱོད་ཕྱག་འཚལ་ལོ། །སྟོང་ཉིད་སྙིང་རྗེ་དབྱེར་མེད་པ། །བྱང་ཆུབ་སེམས་
ནི་འགྱུར་མེད་གང་། །དབང་བསྐུར་དེ་ཡིས་བདག་ལ་ནི། །མགོན་པོ་ད་ནི་བཀའ་
དྲིན་མཛོད། །བུ་དང་ཆུང་མ་སོགས་བཅས་པ། །བདག་ནི་དུས་ཀུན་ཁྱོད་ཀྱི་འབངས།
ཇི་སྲིད་བྱང་ཆུབ་སྙིང་པོའི་མཐར། །བདག་ལ་སྐྱབས་གཞན་ཡོད་མ་ཡིན། །ཞེས་
པས་བསྟོད་ཅིང་གསོལ་བ་གདབ་པར་བྱ་སྟེ་ཐུན་མོང་དུའོ། །
ཁྱད་པར་དུ་བུམ་པའི་དབང་ནི། ཨོཾ་ཨོཾ་པྲཛྙཱ་ཨུ་པཱ་ཡོ་ཀ་ལ་ཤ་ཨ་བྷི་ཥེ་ཀཾ་མེ་
ད་ད་ཏཾ་ཧཱུྃ་ཧཱུྃ་ཕཊ། ཅེས་པས་གསོལ་བ་གདབ་པར་བྱའོ། །དེ་ནས་བླ་མ་མཉེས་
པར་གྱུར་པས་སློབ་མའི་ལུས་ཀྱི་ཐིག་ལེ་དང་སད་པའི་གནས་སྐབས་འགགས་
ཤིང་དགའ་བའི་དགའ་བ་རྫོགས་ནས་སྐུ་རྡོ་རྗེ་སྤྲུལ་པའི་སྐུ་སྒྱུ་འཕྲུལ་དྲ་བས་བྱང་
ཆུབ་པའི་དོན་དུ་ལུས་ལ་བུམ་པའི་དབང་སྐུ་རྡོ་རྗེའི་བྱིན་གྱི་བརླབས་ཀྱིས་བྱིན་
གྱིས་བརླབ་པར་བྱ་སྟེ་མན་ངག་བཞིན་དུའོ། །དེ་ནས་རང་གི་ཕྱག་རྒྱའི་ནུ་མ་ལ་རེག་
ཏུ་གཞུག་པར་བྱ་སྟེ། དེ་ལས་བྱུང་བའི་བདེ་བས་ཉེ་བར་མཚོན་པ་དགའ་བའི་
དགའ་བ་ནི་བུམ་པའི་དབང་ངོ༌། །དེས་སྔགས་ཀྱི་ཚུལ་ལ་དགེ་ཚུལ་དུ་འགྱུར་ཞིང་།
ས་བརྒྱད་པ་མི་གཡོ་བ་ཐོབ་པ་སངས་རྒྱས་ཀྱི་སྲས་སུ་འགྱུར་བ་ཉིད་དེ། དེས་ན།
ཨོཾ་ཨོཾ་བཛྲ་སཏྲེ་ན་བཛྲ་ཀ་ལ་ཤ་ཨ་བྷི་ཥེ་ཀེ་ན་ཨ་བྷི་ཥི་ཀ་ཏོ་བཛྲ་སཏྲ་པུ་ཏྲ་ཨ་ཙ་
ལཱ་བྷ་མི་ལབ་ཏོ་ཧཾ། ཞེས་ང་རྒྱལ་བཟུང་བར་བྱའོ། །
- 159 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
དེ་ནས་གསང་བའི་དབང་ནི། ཨོཾ་ཨཱཿཔྲཛྙཱ་ཨུ་པཱ་ཡོ་གུ་ཧྱ་ཨ་བྷི་ཥེ་ཀཾ་མེ་ད་ད་
ཏྭཾ་ཧུཾ་ཧཱུྃ་ཕཊ། ཅེས་པས་གསོལ་བ་གདབ་པར་བྱའོ། །དེ་ནས་སློབ་མའི་ངག་གི་ཐིག་
ལེ་དང་རྨི་ལམ་གྱི་གནས་སྐབས་འགགས་ཤིང་མཆོག་དགའི་དགའ་བ་རྫོགས་
ནས་གསུང་རྡོ་རྗེ་ལོངས་སྤྱོད་རྫོགས་པའི་སྐུ་རྣམ་པ་ཉི་ཤུས་བྱང་ཆུབ་པའི་དོན་དུ་
ངག་ལ་གསང་བའི་དབང་དང་གསུང་རྡོ་རྗེའི་བྱིན་གྱི་བརླབས་ཀྱིས་བྱིན་གྱིས་བརླབ་
པར་བྱ་སྟེ་བླ་མའི་མན་ངག་བཞིན་དུའོ། །དེ་ནས་ལྷའི་རྣལ་འབྱོར་དང་ལྡན་པས་
གསང་བའི་མཆོད་པ་བྱས་ཏེ་མཐེ་བོང་དང་མིང་མེད་ཀྱིས་བླངས་པའི་བདུད་རྩི་
སློབ་མའི་གདོང་བཅིངས་པའི་ལྕེ་ལ་བྱིན་ནས་སླར་ཡང་ཤེས་རབ་ཀྱི་བྷ་ག་བསྟན་
པར་བྱའོ། །དེས་ཀྱང་བལྟ་བར་བྱ་སྟེ་དེ་མཐོང་བ་ལས་བྱུང་བའི་བདེ་བས་ཉེ་བར་
མཚོན་པ་མཆོག་དགའི་དགའ་བ་ནི་གསང་བའི་དབང་ངོ༌། །དེས་སྔགས་ཀྱི་ཚུལ་
ལ་དགེ་སྦྱོང་དུ་འགྱུར་ཞིང་ས་དགུ་པ་ལེགས་པའི་བློ་གྲོས་ཐོབ་པ་སངས་རྒྱས་ཀྱི་
རྒྱལ་ཚབ་ཏུ་འགྱུར་ཏེ་དེའི་ཕྱིར། ཨོཾ་ཨཱབཛྲ་སཏྲེ་ན་གུ་ཧྱ་ཨ་བྷི་ཥེ་ཀ་ན་ཨ་བྷི་ཥི་
ཀ་ཏོ་བཛྲ་ས་ཏྭ་ཡུ་བ་རཱ་ཛོ་ན་བ་བྷ་མི་ལབ་ཏོ་ཧཾ། ཞེས་ང་རྒྱལ་བཟུང་བར་བྱའོ། །
དེ་ནས་ཤེས་རབ་ཡེ་ཤེས་ཀྱི་དབང་གི་དོན་དུ། ཨོཾ་ཧཱུྃ་པྲཛྙཱ་ཨུ་པཱ་ཡོ་བཛྲ་སཏྭ་
བི་ཤྭ་མཱ་ཏ་རོ་པྲཛྙཱ་ཛྷཱ་ན་ཨ་བྷི་ཥེ་ཀཾ་མེ་ད་ད་ཧཱུྃ་ཧཱུྃ་ཧཱུྃ་ཕཊ། ཅེས་པས་གསོལ་བ་གདབ་
པར་བྱའོ། །དེ་ནས་སློབ་མའི་སེམས་ཀྱི་ཐིག་ལེ་དང་གཉིད་སྟུག་གི་གནས་སྐབས་
འགགས་ཤིང་ཁྱད་པར་གྱི་དགའ་པ་རྫོགས་ནས་ཐུགས་རྡོ་རྗེ་ཆོས་ཀྱི་སྐུ་རྣམ་པ་
ལྔས་མངོན་པར་བྱང་ཆུབ་པའི་དོན་དུ་སེམས་ལ་ཤེས་རབ་ཡེ་ཤེས་ཀྱི་དབང་དང་
ཐུགས་རྡོ་རྗེའི་བྱིན་གྱི་བརླབས་ཀྱིས་བྱིན་གྱིས་བརླབ་པར་བྱ་སྟེ་མན་ངག་བཞིན་
དུའོ། །དེ་ནས་བླ་མས། འདིར་ནི་ཁྱོད་རྣམས་དབང་པོ་ལགས། །བདག་གིས་འདི་
- 160 -



དབང་གི་ཆོ་ག་ཡེ་ཤེས་རྒྱ་མཚོ། །
ལ་འདི་གཏད་དོ། །ཞེས་པ་ལ་སོགས་པ་ཇི་ལྟར་རིགས་པའི་ཚིག་གིས་རྡོ་རྗེ་སེམས་
དཔའ་དབང་དུ་བྱས་ནས་ཕྱག་རྒྱའི་དཔྲལ་བ་དང་མགྲིན་པ་དང་སྙིང་ཁ་དང་ལྟེ་བ་
དང་གསང་བ་དང་གཙུག་ཏོར་རྣམས་སུ། ཨོཾ་ཨཱ༔ཧཱུྃ་ཧོསྭཱཧཱ། ཞེས་པ་རྣམས་བཀོད་
ནས་ལག་པ་ནས་འཛིན་པ་དང་གཉིས་གཉིས་འཁྱུད་པ་ལ་སོགས་པའི་དོན་དུ་སློབ་
མ་ལ་སྦྱིན་པར་བྱའོ། །དེས་ཀྱང་རྡོ་རྗེ་པད་མ་འདུས་བྱ་བ་སྔོན་དུ་འགྲོ་བས་གསང་
བའི་མཆོད་པ་བྱས་ཏེ་དགའ་བ་བཞིའམ་བཅུ་དྲུག་གི་དབྱེ་བ་རིག་པར་བྱ་ཞིང་།
དེའི་ཚེ་དེ་ལྟར་བླ་མས་བརྡ་སྤྲད་པར་བྱའོ། །དེ་ལྟ་བུའི་སྦྱོར་བ་ལས་བྱུང་བའི་བདེ་
བས་ཉེ་བར་མཚོན་པའི་དགའ་བྲལ་གྱི་དགའ་བ་ནི་ཤེས་རབ་ཡེ་ཤེས་ཀྱི་དབང་
སྟེ། དེས་སྔགས་ཀྱི་ཚུལ་ལ་གནས་བརྟན་དུ་འགྱུར་ཞིང་ས་བཅུ་པ་ཆོས་ཀྱི་སྤྲིན་ལ་
གནས་པ་སངས་རྒྱས་གཉིས་པར་འགྱུར་རོ། །དེས་ན། ཨོཾ་ཧཱུྃ་བཛྲ་སཏྲེ་ན་པྲཛྙཱ་ཛཱ་
ནེ་ན་ཨ་བྷི་ཥེ་ཀ་ཏོ་དཱི་ཏཱི་ཡ་བཛྲ་དྷ་རོ་ཧཾ་དྷརྨ་མེ་གྷ་བྷ་མི་ལབ་དྷོ་ཧཾ། ཞེས་ང་རྒྱལ་
བཟུང་བར་བྱའོ། །དེ་ལྟར་ན་སྐལ་བ་དམན་པའི་སེམས་ཅན་གཞུག་པའི་སླད་དུ་
འགྱུར་བའི་བདེ་བ་ཀུན་རྫོབ་ཀྱི་དབང་གསུམ་སྟེ། བསྙེན་པ་དང་ཉེ་བའི་བསྙེན་པ་
དང་སྒྲུབ་པའི་ཡན་ལག་གོམས་པར་བྱས་པ་ལས་ལུས་དང་ངག་དང་སེམས་དྲི་མ་
དང་བྲལ་བའི་རྡོ་རྗེ་གསུམ་ཐོབ་པར་འགྱུར་ཏེ་ཚུལ་ཁྲིམས་ཀྱི་ཚོགས་ཀྱིས་སོ། །
འདི་དག་ཀྱང་རབ་ཏུ་བྱུང་བ་དང་རྒན་པོ་ལ་ནི་ཚིག་གིས་སྦྱིན་པར་བྱ་ཞིང་། དེས་ཀྱང་
ཡིད་ཀྱིས་བསམ་པར་བྱ་བ་ཁོ་ནའོ། །
དེ་ནས་བླ་མས་དམ་ཚིག་གི་ངེས་པ་སྦྱིན་པར་བྱ་སྟེ། འདིར་སེམས་ཅན་ཐམས་
ཅད་ཀྱི་དགའ་བ་ཐུན་མོང་པ་ཐིག་ལེ་གྲོལ་བ་གསུམ་གྱི་མཐར་ལྷན་ཅིག་སྐྱེས་
པའི་དགའ་བ་ཞེས་བརྗོད་པ་གང་ཡིན་པ་དེ་ནི་ངེས་པའི་དོན་མ་ཡིན་ཏེ། འཕོ་བའི་
- 161 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བག་ཆགས་མ་སྤངས་པའི་ ཕྱིར་རོ། །ངེས་པའི་དོན་དུ་ནི་རྣལ་འབྱོར་གྱི་སྟོབས་
ཀྱིས་འཕོ་བ་མེད་པའི་བདེ་བ་ཆེན་པོ་སྟེ། དེས་ན་ཁྱོད་ཀྱིས་རྣམ་པ་ཐམས་ཅད་དུ་
བསྲུང་བར་བྱའོ་ཞེས་པ་དང་། ལས་ཀྱི་ཕྱག་རྒྱའི་རབ་སྦྱོར་དང་། །ཡེ་ཤེས་ཕྱག་རྒྱའི་
རྗེས་ཆགས་ལའང་། །བདེ་བ་ཆེན་པོ་བྱང་ཆུབ་སེམས། །བརྟུལ་ཞུགས་བརྟན་པོས་
བསྲུང་བར་བྱ། །བྷ་གར་ལིང་ག་རབ་བཞག་ནས། །བྱང་ཆུབ་སེམས་ནི་སྤྲོ་མི་བྱ།།
ཁམས་གསུམ་པོ་ནི་མ་ལུས་ནས། །སངས་རྒྱས་སྐུ་རུ་བསྒོམ་པར་བྱ། །བསྲུངས་པ་
འདི་ཉིད་ཁོ་ན་ཡིས། །སྐྱེ་བ་འདི་ལ་སངས་རྒྱས་ཉིད། །ཚུལ་ཁྲིམས་ཚོགས་ནི་ཡང་
དག་རྫོགས། །བསོད་ནམས་ཡེ་ཤེས་ཡང་དག་ལྡན། །ཕ་རོལ་ཕྱིན་བཅུ་ཐོབ་པ་ཡི།།
རྫོགས་པའི་སངས་རྒྱས་དུས་གསུམ་འཇུག །འདི་ཡི་རྫོགས་སངས་རྒྱས་ཀུན་གྱིས།།
ཆོས་ཀྱི་འཁོར་ལོ་རབ་ཏུ་བསྐོར། །རང་དང་གཞན་དོན་བསྒྲུབ་པའི་སླད། །སྟོང་ཉིད་
སྙིང་རྗེ་དབྱེར་མེད་པ། །ཁམས་གསུམ་དབང་ཕྱུག་ཡེ་ཤེས་ནི། །འདི་ལས་གཞན་
པ་ཡོད་མ་ཡིན། །སྐྱོབ་པ་ཀུན་གྱི་སྡོམ་པ་ནི། །གལ་ཏེ་ཁྱོད་བསྲུང་བདག་གི་བུ། །
དེ་ཚེ་སངས་རྒྱས་ཐམས་ཅད་ཀྱིས། །བྱིན་བརླབས་རྫོགས་བྱང་ཆུབ་འཐོབ་འགྱུར།།
ཅི་སྟེ་ཆགས་པས་ཟིལ་མནན་བདག །གཙོ་བོའི་མདུན་དུ་བླངས་ནས་ནི། །སྡོམ་
པ་སྐྱོང་བར་མི་བྱེད་ན། །དེ་ཚེ་ངུ་འབོད་དུད་འགྲོ་འགྱུར། །དམན་པའི་སེམས་ལ་སྐྱེ་
གནས་སུ། །གང་ཚེ་བྱང་ཆུབ་སེམས་ལྟུང་འགྱུར། །དེ་ཚེ་ཕྱག་རྒྱར་ཤེས་ནས་ནི། །
པད་མའི་ཕྱི་རོལ་རང་ལྕེས་བླངས། །ཞེས་པའི་དོན་དང་། དེ་བཞིན་དུ། གལ་ཏེ་གཡོ་
སྒྱུའི་དབང་གིས་རྩ་བའི་ལྟུང་བ་བྱུང་ན་དམྱལ་བར་འགྲོ་སྟེ་འདི་དག་སྡུག་བསྔལ་
ལོ། །ཞེས་པ་དང་། དཔལ་ལྡན་བླ་མའི་ཐུགས་དཀྲུགས་པ་ལས་བུ་རྣམས་ཀྱིས་ནི་
རྩ་བའི་ལྟུང་བ་རི་བོང་འཛིན་པར་འགྱུར། །དེ་ཡི་བཀའ་ལ་འགོངས་པས་གཞན་
- 162 -



དབང་གི་ཆོ་ག་ཡེ་ཤེས་རྒྱ་མཚོ།
དུ་འགྱུར་ཏེ་ངེས་པར་དེ་བཞིན་སྤུན་ལ་འཁྲོས་པས་གསུམ་པའོ། །བྱམས་པ་བཏང་
བས་བཞི་པར་འགྱུར་ཏེ་བྱང་ཆུབ་སེམས་ནི་རབ་ཏུ་ཉམས་པ་ལས་ཀྱང་མདའ་རུ་
འགྱུར། །དྲུག་པ་གྲུབ་པའི་མཐའ་ལ་སྨོད་པའི་རི་བོ་དག་ཀྱང་མ་མིན་མི་ལ་གསང་
བ་བྱིན་ལས་སོ། །ཕུང་པོ་ཉོན་མོངས་པ་ལས་ཀླུ་རུ་འགྱུར་ཏེ་སླར་ཡང་དགུ་པ་དག་
པའི་ཆོས་ལ་མ་དད་གང༌། །སྒྱུ་ཡི་བྱམས་པ་དང་ནི་མིང་སོགས་བྲལ་བ་བདེ་བ་
སྟེར་ལ་རྟོག་པ་ཕྱོགས་དང་དྲག་པོའོ། །དག་པའི་སེམས་ཅན་དག་ལ་སྐྱོན་བརྗོད་
པ་ལས་ཉི་མ་དམ་ཚིག་ཐོབ་པ་གཏོང་བ་ལས་ཀྱང་གཞན། །བུད་མེད་ཐམས་ཅད་
ལ་སྨོད་ངེས་པར་མ་ནུར་འགྱུར་ཏེ་རྡོ་རྗེ་ཐེག་པར་གནས་པ་རྣམས་ལའོ། །ཞེས་པ་
རྣམས་ཀྱི་དོན་བཤད་ནས། རྡོ་རྗེའི་ཐེག་པར་ཞུགས་པ་རྣམས་ལ་ལྟུང་བར་གྱུར་
པ་མཐའ་དག་སྤང་བར་གདམས་པ་ནི། སློབ་མ་སྡོམ་པ་སྦྱིན་པའི་ངེས་པའོ། ། །
དེས་ཀྱང་བླ་མ་ལ་ཡོན་ཕུལ་ཏེ་སླར་ཡང་མཎྜལ་བྱས་ནས། བཅོམ་ལྡན་འདས་
བདག་ལ་དབང་བསྐུར་བའི་རབ་ཏུ་བྱེད་པའི་བཀའ་དྲིན་གནང་བར་མཛད་དུ་གསོལ།
ཞེས་གསོལ་བ་གདབ་པར་བྱའོ། །དེ་ནས་སློབ་མ་ལ་བོས་ཏེ་བུ་ཁྱོད་ཉོན་ཅིག་
ཀུན་རྫོབ་ཏུ་སེམས་ཅན་ཐམས་ཅད་ལ་ཐུན་མོང་གི་བདེ་བ་དགའ་བ་བཅུ་དྲུག་གི་
མཚན་ཉིད་ཇི་ལྟ་བ་དེ་བཞིན་དུ་རྣལ་འབྱོར་པ་ལ་ཡང་སད་པ་དང་རྨི་ལམ་དང་ནི་
ཤིན་ཏུ་གཉིད་ལོག་པ་དང་། བཞི་པའི་གནས་སྐབས་སྐྱེད་པར་བྱེད་པ་ལུས་དང་
ངག་དང་སེམས་དང་ཡེ་ཤེས་ཀྱི་ཐིག་ལེ་དཔྲལ་བ་དང་མགྲིན་པ་དང་སྙིང་ག་དང་
ལྟེ་བར་གནས་པ་རྣམས་རྣལ་འབྱོར་གྱི་སྟོབས་ཀྱིས་འཕོ་བ་མེད་པར་བྱས་པ་ལས་
བྱུང་བའི་བདེ་བས་ཉེ་བར་ཐོབ་པ་སྤྲུལ་པ་དང་ལོངས་སྤྱོད་རྫོགས་པ་དང་ཆོས་
དང་ངོ་བོ་ཉིད་ཀྱི་སྐུ་སྟེ་དེ་དག་རེ་རེ་ཞིང་སྐུ་དང་གསུང་དང་ཐུགས་དང་ཡེ་ཤེས་ཀྱི་
- 163 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བདག་ཉིད་དགའ་བ་དང་མཆོག་དགའ་དང་ཁྱད་པར་གྱི་དགའ་བ་དང་ལྷན་ཅིག་
སྐྱེས་པའི་དགའ་བའི་དབྱེ་བས་དགའ་བ་བཅུ་དྲུག་གི་དབྱེ་བ་འདི་དག་གོ་ཞེས་པ་
དང་། ཆགས་བྲལ་དང་པོ་ཆགས་པ་ཆེ། །ཁ་དོག་སྣ་ཚོགས་འབར་བའི་འོད། །རྡོ་རྗེ་
སྐྱིལ་ཀྲུང་རྫོགས་སངས་རྒྱས། །སངས་རྒྱས་བརྗོད་པའི་ཆོས་འཛིན་པ། །ཞེས་པ་
དང་། །རྣམ་པ་ཀུན་ལྡན་རྣམ་པ་མེད། །བཅུ་དྲུག་ཕྱེད་ཕྱེད་ཐིག་ལེ་འཛིན། །ཆ་མེད་
ཆ་ལས་འདས་པ་པོ། །བསམ་གཏན་བཞི་པའི་རྩེ་མོ་འཆང་། །ཞེས་པ་ལ་སོགས་
པའི་དོན་བཤད་ནས་འཕོ་བ་མེད་པ་དོན་དམ་པའི་བདེ་བ་སྤྲོས་པ་དང་བྲལ་ཞིང་
སྟོང་པ་ཉིད་དང་སྙིང་རྗེ་ཟུང་དུ་འཇུག་པ་ལ་འདུན་པར་བྱ་སྟེ། འཇིག་རྟེན་པའི་དབང་
གསུམ་གྱི་ཆོ་གའོ། །
དེ་ནས་འཇིག་རྟེན་ལས་འདས་པའི་དབང་བཞི་པ་ཞུ་བའི་དོན་དུ་གསེར་གྱི་
མེ་ཏོག་ལ་སོགས་པའི་མཎྜལ་སྔོན་དུ་འགྲོ་བས། ཨོ་ཧོཔྲཛྙཱ་ཨུ་པཱ་ཡ་ཨཱད་མ་ཀཾ་བཛྲ་
སཏྲ་མཧཱ་མུ་དྲྭ་ཛྷཱ་ན་ཨ་བྷི་ཥེ་ཀཾ་མེ་པྲ་ཡཙྪ་ཨོཾ་ཨཱ༔ཧཱུྃ་ཧོཕཊ། ཅེས་པས་གསོལ་བ་
གདབ་པར་བྱའོ། །དེ་ནས་སློབ་མའི་ཆགས་པའི་ཐིག་ལེ་དང་བཞི་པའི་གནས་སྐབས་
འགགས་ཤིང་ལྷན་ཅིག་སྐྱེས་པའི་དགའ་བ་རྫོགས་ནས་ཡེ་ཤེས་རྡོ་རྗེ་ངོ་བོ་ཉིད་
ཀྱི་སྐུ་སྐད་ཅིག་གཅིག་གིས་མངོན་པར་རྫོགས་པར་བྱང་ཆུབ་པའི་དོན་དུ་སློབ་
མའི་ཡེ་ཤེས་ལ་བཞི་པ་ཕྱག་རྒྱ་ཆེན་པོའི་དབང་དང་ཡེ་ཤེས་རྡོ་རྗེའི་བྱིན་གྱི་བརླབས་
ཀྱིས་བྱིན་གྱིས་བརླབ་པར་བྱ་སྟེ་མན་ངག་བཞིན་དུའོ། །དེ་ནས་དེ་ལ་དབང་བཞི་
པ་ཕྱག་རྒྱ་ཆེན་མོ་མན་ངག་གིས་སྦྱིན་པར་བྱ་སྟེ། ཇི་ལྟར་འདས་པའི་སངས་རྒྱས་
གྱིས། །བྱང་ཆུབ་སྲས་རྣམས་དབང་བསྐུར་ལྟར། །བདག་གིས་གསང་ཆེན་དབང་
གིས་ནི། །ཁྱོད་ཀྱི་སེམས་རྒྱུན་དབང་བསྐུར་རོ། །ཞེས་པ་དང་། སོ་སོར་སྡུད་དང་
164 -



དབང་གི་ཆོ་ག་ཡེ་ཤེས་རྒྱ་མཚོ།
བསམ་གཏན་དང་། །སྲོག་རྩོལ་དེ་བཞིན་འཛིན་པ་དང་། །རྗེས་སུ་དྲན་དང་ཏིང་
ངེ་འཛིན། །རྣལ་འབྱོར་ཡན་ལག་དྲུག་ཏུ་འདོད། །ཅེས་པ་དང་། ཡན་ལག་དྲུག་བསྒོམ་
རྣལ་འབྱོར་པ། །དགའ་བྲལ་མཐར་ཡང་དེ་བཞིན་ནོ། །ཞེས་པ་དང་། སྔགས་བཟླས་
དང་ནི་བསམ་གཏན་དང༌། །བདེ་བ་ཡིས་ཀྱང་འགྲུབ་པར་འགྱུར། །ཞེས་པ་དང་།
ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །
ནམ་མཁའ་དང་ནི་མཉམ་སྦྱོར་བས། །ཀུན་མཆོག་མཉམ་པ་ཉིད་དུ་གསལ། །
ཞེས་པ་དང་། དངོས་པོ་མེད་ལ་བསྒོམ་པ་མེད། །བསྒོམ་པ་བསྒོམ་པ་ཉིད་མ་ཡིན།།
དེ་ལྟར་དངོས་པོ་དངོས་མེད་པས། །བསྒོམ་པ་དམིགས་སུ་མེད་པའོ། །ཞེས་པ་
དང་། ཡེ་ཤེས་འདི་ནི་ཆེས་ཕྲ་ཞིང་། །རྡོ་རྗེ་ནམ་མཁའི་དཀྱིལ་ལྟ་བུ། །རྡུལ་བྲལ་
མཐར་ཕྱིན་ཞི་བ་ཉིད། །ཁྱོད་ཀྱི་ཕ་ནི་ཁྱོད་ཉིད་དོ། །ཞེས་པ་དང་། སོ་སོར་སྡུད་
པ་ཕྱག་རྒྱ་ཆེ། །ནམ་མཁའ་སྟོང་པའི་མཚན་ཉིད་དོ། །ཞེས་པ་ལ་སོགས་པ་ཕྱག་
རྒྱ་ཆེན་པོ་སྟོན་པའི་གཞུང་མཐའ་ཡས་ཏེ། དེས་ན་འདིར་བླ་མ་དམ་པས་ཉེ་བར་
བསྡུས་ནས་མན་ངག་གིས་སྦྱིན་པར་བྱའོ། །དེ་ནས་སྐྱེ་དགུའི་བདག་པོ་ས་བཅུ་
གཉིས་པ་རྡོ་རྗེ་འཛིན་པའི་གོ་འཕང་མངོན་དུ་བྱེད་པར་འགྱུར་ཏེ། ཡེ་ཤེས་ཀྱི་ཚོགས་
ཀྱིས་སོ། །དེའི་ཕྱིར། ཨོཾ་ཧོདྷརྨ་དྷཱ་ཏུ་ཀ་ར་ཙ་ཏུར་ཐ་ཨ་བྷི་ཥེ་ཀེ་ན་ཨ་བྷི་ཁི་ཀ་ཏོ་
བཛྲ་སཏྲེ་ན་ཨཱད་མ་ནཱ་ཧཾ་དཱི་ཏཱི་ཡོ་དྭཱ་ད་ཤ་བྷཱུ་མི་ལབ་ཏོ་བཛྲ་སཏྲ་མཧཱ་ཨརྦཔ་ར་
མ་ཨ་ཀཱ་རཏྲེ་ལོ་ཀྱ་བི་ཛ་ཡཀཱ་ལ་ཙཀྲོ་བྷ་ག་བན་ཨེ་བི་ཀ་རཿ ཞེས་པས་ང་རྒྱལ་
བཟུང་བར་བྱའོ། །
དེ་ཡང་སྤྲོས་པ་ཐམས་ཅད་དང་བྲལ་བའི་ཏིང་ངེ་འཛིན་ནམ་མཁའི་རྣལ་འབྱོར་
གོམས་པར་བྱས་པས་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་རང་
- 165 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བཞིན་གྱིས་འོད་གསལ་བ་གཞོམ་དུ་མེད་ཅིང་རྡུལ་ཕྲ་རབ་ཀྱི་ཆོས་ལས་རྣམ་པར་
འདས་པ་སོ་སོ་རང་གིས་རིག་པའི་ཡེ་ཤེས་བདེ་བ་ཆེན་པོ་ལྷན་ཅིག་སྐྱེས་པའི་དགའ་
བ་ནི། དབང་བཞི་པ་ཕྱག་རྒྱ་ཆེན་མོར་རྩ་བའི་རྒྱུད་ཐམས་ཅད་ལས་མཐུན་པར་
གསུངས་ཤིང་དཔལ་ལྡན་ས་བཅུའི་དབང་ཕྱུག་རྣམས་ཀྱིས་མཐུན་པར་བཀྲལ་ལོ།།
དེ་ལ་རེ་ཤིག་དུས་ཀྱི་འཁོར་ལོ་རྩ་བའི་རྒྱུད་ལས། དུ་བ་ལ་སོགས་བསྒོམས་བྱས་
ཤིང་། །སེམས་ནི་གཡོ་བ་མེད་བྱས་ཏེ། །དབུ་མ་སྦྱང་བ་བྱས་ནས་ནི། །མཆོག་ཏུ་
མི་འགྱུར་བསྒོམ་པར་བྱ། །པད་མར་རྡོ་ རྗེ་ རབ་བཀོད་ནས། །སྲོག་ནི་ཐིག་ལེར་
གཞུག་པར་བྱ། །འཁོར་ལོ་ཐིག་ལེ་ཐིག་ལེ་ཡི། །གཡོ་བ་རྡོ་རྗེར་དགག་པར་བྱ། །
རྟག་ཏུ་རྟག་རིངས་རྣལ་འབྱོར་པས། །རྟག་ཏུ་སྟེང་དུ་ཁུ་བར་འགྱུར། །ཕྱག་རྒྱ་
ཆེན་པོའི་སྦྱོར་བ་ཡིས། །རྡོ་ རྗེ་ འབེབས་ པས་བྱིན་གྱིས་བརླབས། །མཆོག་ཏུ་མི་
འགྱུར་སྐད་ཅིག་ནི། །སྟོང་ཕྲག་ཉི་ཤུ་རྩ་གཅིག་དང་། །དྲུག་བརྒྱ་རྫོགས་པས་རྒྱལ་
པོ་ཆེ། །རྡོ་རྗེ་སེམས་དཔའ་རང་ཉིད་འགྱུར། །ཞེས་པ་དང༌། ཡོད་དང་མེད་ལས་
རྣམ་ པར་ འདས། །གཉིས་མེད་དངོས་དང་དངོས་ མེད་ཟད། །སྟོང་ཉིད་སྙིང་ རྗེ་
དབྱེར་མེད་པ། །རྡོ་རྗེའི་རྣལ་འབྱོར་བདེ་བ་ཆེ། །ཕྲ་རབ་རྡུལ་གྱི་ཆོས་ཉིད་འདས། །
སྟོང་པའི་ཆོས་ནི་རྣམ་པར་སྤངས། །རྟག་དང་ཆད་ལས་རྣམ་པར་གྲོལ། །རྡོ་རྗེའི་
རྣལ་འབྱོར་རིས་མེད་པ། །ཞེས་པ་དང་། རྣལ་འབྱོར་རྣམས་ལ་ཐར་སྟེར་བ། །འདི་
ཉིད་བསྒྲུབ་པར་བྱ་བ་ནི། །མ་བསམས་པ་ཡི་སྣང་བ་དང་། །དུ་བ་ལ་སོགས་མཚན་
མ་དེ། །ཤེས་ རབ་ གཟུགས་ནི་ མཁའ་ མཉམ་ དང་། །ཡོད་དང་མེད་ ལས་རྣམ་
འདས་པའི། །སེམས་ཀྱི་རྐྱེན་གྱིས་དོན་རྣམས་དང་། །རྡུལ་ཕྲན་ལས་སྐྱེས་ཚོགས་
པ་རྣམས། །ཀུན་ཏུ་ཡོངས་སུ་སྤངས་པའོ། །དུ་བ་སྨིག་རྒྱུ་མེ་ཁྱེར་དང་། །མར་མེ་
- 166 -



དབང་གི་ཆོ་ག་ཡེ་ཤེས་རྒྱ་མཚོ།
འབར་དང་ཟླ་ཉི་དང་། །མུན་ཅན་ཆ་ཤས་ཐིག་ལེ་ཆེ། །སྣ་ཚོགས་གཟུགས་ནི་འོད་
གསལ་བའོ། །ཞེས་པ་དང་། བསྡུས་པའི་རྒྱུད་ལས་ཀྱང་། སེམས་ཉིད་སྣང་བ་ཙམ་
སྟེ་རང་གི་ཡིད་ལས་སྐྱེས་པ་མེ་ལོང་གི་ནི་གཟུགས་བརྙན་ལྟ་བུ་ཉིད། །ཅེས་པ་ལ་
སོགས་པ་གསུངས་ལ། འགྲེལ་པ་དྲི་མ་མེད་པའི་འོད་ལས་ཀྱང་། ཕྱག་རྒྱ་ཆེན་པོ་
ནི་ཆོས་ཐམས་ཅད་རང་བཞིན་མེད་པའི་མཚན་ཉིད་རྣམ་པ་ཐམས་ཅད་ཀྱི་མཆོག་
དང་ལྡན་པ་ཤེས་རབ་ཀྱི་ཕ་རོལ་ཏུ་ཕྱིན་པ། སངས་རྒྱས་ཐམས་ཅད་བསྐྱེད་པར་
མཛད་པའོ། །ཞེས་པ་དང་། ཡང་རྣལ་འབྱོར་པ་མཆོག་ཏུ་མི་འགྱུར་བའི་བདེ་བ་སྒྲུབ་
པ་ལ་མངོན་པར་དགའ་བ་བླ་མ་དམ་པའི་མན་ངག་ཐོབ་པ། གདུག་པའི་གྲོགས་
ཡོངས་སུ་སྤངས་པ། དུ་བ་ལ་སོགས་པའི་མཚན་མ་བསྒོམས་པ། ལས་དང་པོ་པ་
དབུ་མ་རྣམ་པར་སྤངས་པ། སེམས་ཅན་ཐམས་ཅད་ལ་བུ་གཅིག་པ་ལྟ་བུར་མཆོག་
ཏུ་བརྩེ་བའི་རྗེས་སུ་བཅིངས་པ། འཇིག་རྟེན་པ་དང་འཇིག་རྟེན་ལས་འདས་པའི་
བདེན་པ་ལ་བརྟེན་པ། བུ་དང་ཆུང་མ་ལ་སོགས་པ་དང་། རང་གི་ལུས་ལ་ལྟོས་པ་
མེད་པ། ཚོགས་ཁང་དང་གཙུག་ལག་ཁང་དང་བླ་མའི་རྫས་ཉེར་བར་སྤྱོད་པ་ལས་
ཕྱི་རོལ་ཏུ་གྱུར་པ། སངས་རྒྱས་དང་བྱང་ཆུབ་སེམས་དཔའི་ལམ་ལ་བརྟེན་པ།
བྱམས་པ་དང་སྙིང་རྗེ་དང་དགའ་བ་དང་བཏང་སྙོམས་ཏེ་ཚངས་པའི་གནས་བཞིས་
རྣམ་པར་གནས་པ། ཞི་བའི་ལས་ལ་སོགས་པ་འཇིག་རྟེན་པའི་དངོས་གྲུབ་སྒྲུབ་
པ་ལ་མངོན་པར་དགའ་བ་སྤངས་པ། ཐམས་ཅད་མཁྱེན་པའི་རྐང་སྟེགས་ལ་
འཛེག་པར་འདོད་པ། དཀྱིལ་འཁོར་གྱི་འཁོར་ལོ་ལ་སོགས་པ་རྣམ་པར་རྟོག་པའི་
བསྒོམ་པ་ཡོངས་སུ་སྤངས་པ། ནམ་མཁའི་ཁམས་ལ་རྣམ་པ་ཐམས་ཅད་པའི་སྟོང་
པ་ཉིད་མེ་ལོང་གི་པྲ་ཕབ་པ་བཞིན་དུ་སྐྱེ་བའི་ཆོས་ངེས་པར་མཐོང་བ། རང་གི་
- 167 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
སེམས་ཀྱིས་སྤྲོས་པའི་རབ་ཏུ་སྣང་བ། རྨི་ལམ་དང་མཚུངས་པའི་དོན་དུ་སེམས་
པ། རྡུལ་ཕྲ་རབ་ཚོགས་པའི་བདག་ཉིད་ཀྱི་ཆོས་རྣམ་པར་དཔྱད་པའི་སྟོང་པ་ཆད་
པའི་སྟོང་པ་ཉིད་ལ་རིང་དུ་བྱས་པ། ནང་གི་བདེ་བ་རང་རིག་པར་བྱ་བའི་ཆོས་ལ་
རྗེས་སུ་ཆགས་པ། ཕྱི་རོལ་གྱི་དབང་པོས་རང་རིག་པར་བྱ་བའི་བདེ་བའི་ཆོས་ཡོངས་
སུ་སྤངས་པ། ཤེས་རབ་དང་ཐབས་ཀྱི་བདག་ཉིད་ཅན། བྱང་ཆུབ་ཀྱི་སེམས་བརྟན་
པར་བྱེད་པ་ལ་གཅིག་ཏུ་མཁས་པ། མཆོག་ཏུ་མི་འགྱུར་བའི་བདེ་བ་ཆེན་པོའི་
ཤེས་རབ་ཡེ་ཤེས་ཀྱི་ལམ་གྱི་མན་ངག་ཐོབ་པས་རྟེན་དང་བརྟེན་པ་མཚན་མ་དང་
ཁ་དོག་དང་ཕྱག་དང་དབྱིབས་དང་དཀྱིལ་འཁོར་གྱི་ལྷ་ཡོངས་སུ་བརྟགས་པའི་
ཆོས་མི་འདོད་དོ། །ཞེས་པ་དང་། འདིར་རྣལ་འབྱོར་པ་རྣམས་ཀྱི་ཕྱོགས་སུ་འཛིན་
པ་ཐམས་ཅད་ཉམས་པར་བྱ་བའི་སླད་དུ། རྡོ་རྗེའི་རྣལ་འབྱོར་རིས་མེད་པ་རྟག་པ་
དང་ཆད་པ་སྤངས་པ་འཇིག་རྟེན་པའི་དཔེ་ལས་འདས་པ། ཡོད་པ་དང་མེད་པའི་
བློ་ཡོངས་སུ་སྤངས་པ། གཞོན་ནུ་མའི་མེ་ལོང་ལ་པྲ་ཕབ་པ་བཞིན་རང་གི་སེམས་
ཀྱིས་མ་བརྟགས་པ་མངོན་སུམ་དུ་མཐོང་བ། ཡིད་ཆེས་པའི་དོན་རྣམ་པ་ཐམས་
ཅད་ པ། ནམ་ མཁའ་ ལས་བྱུང་ བ་ ཀུན་ཏུ་བཟང་པོ། དབང་པོ་ཐམས་ཅད་ པ།
སེམས་ཅན་ཐམས་ཅད་ཀྱི་བདག་ཉིད་དུ་གནས་པ། ལྷན་ཅིག་སྐྱེས་པའི་དགའ་བ་
གཏན་ཚིགས་དང་དཔེ་སྤངས་པ། ཞེས་པ་དང་། དེ་བཞིན་དུ། རྒྱུད་དང་རྒྱུད་གཞན་
ཐམས་ཅད་ལས་བརྗོད་པར་བྱ་བ་རྣམ་པ་གཉིས་ཏེ། གཅིག་ནི་འཇིག་རྟེན་ཀུན་
རྫོབ་ཀྱིས་ཡིན་ལ། གཉིས་པ་ནི་དོན་དམ་པས་སོ། །གང་འཇིག་རྟེན་ཀུན་རྫོབ་ཀྱིས་
ཡིན་པ་དེ་ནི་ཁ་དོག་དང་ཕྱག་དང་མཚན་མ་དང་དབྱིབས་ཀྱི་མཚན་ཉིད་ཅན་ནོ།།
གང་དོན་དམ་པའི་བདེན་པས་ཡིན་པ་དེ་ནི་ཁ་དོག་དང་ཕྱག་དང་མཚན་མ་དང་
- 168 -



དབང་གི་ཆོ་ག་ཡེ་ཤེས་རྒྱ་མཚོ།
དབྱིབས་དང་བྲལ་བའོ། །འདི་དག་ལས་གང་འཇིག་རྟེན་པའི་ཀུན་རྫོབ་ཀྱིས་བསྟན་
པ་དེ་ནི་ཕྱི་དང་ནང་ལ་འཇིག་རྟེན་པའི་དངོས་གྲུབ་བསྒྲུབ་པའི་སླད་དུ་རང་གི་
སེམས་ཀྱིས་ཡོངས་སུ་བརྟགས་པའི་ཆོས་འཇིག་རྟེན་པའི་དངོས་གྲུབ་ཀྱི་འབྲས་
བུ་སྟེར་བར་བྱེད་པའོ། །གང་དོན་དམ་པའི་བདེན་པས་བསྟན་པ་དེ་ནི་འཇིག་རྟེན་
ལས་འདས་པ་རྣམ་པ་ཐམས་ཅད་ཀྱི་མཆོག་དང་ལྡན་པ་ཕྱག་རྒྱ་ཆེན་པོའི་དངོས་
གྲུབ་བསྒྲུབ་པའི་སླད་དུ་རང་གི་སེམས་ཀྱིས་ཡོངས་སུ་བརྟགས་པའི་ཆོས་དང་
བྲལ་བ་གཞོན་ནུ་མ་རྣམས་ཀྱིས་མེ་ལོང་ལ་སོགས་པ་ལ་པྲ་ཕབ་པ་བཞིན་དུ་རྣལ་
འབྱོར་པ་རྣམས་ཀྱི་རང་གི་སེམས་ཀྱི་འོད་གསལ་མངོན་སུམ་དུ་ནམ་མཁའ་ལ་
སྣང་བ། འདོད་པའི་དོན་གྱི་འབྲས་བུ་སྟེར་བ་སྟེ། འབྲས་བུ་ནི་འགྱུར་བ་མེད་པའི་
བདེ་བའི་ཡེ་ཤེས་ཀྱི་སེམས་སོ། །སེམས་འདི་གཉིས་གཅིག་པ་ཉིད་ནི་ཤེས་རབ་
དང་ཐབས་ཀྱིས་བདག་ཉིད་རྡོ་རྗེའི་རྣལ་འབྱོར་དོན་ཆེན་པོ་མཆོག་ཏུ་མི་འགྱུར་བ་
དང་པོ་མཆོག་གི་སངས་རྒྱས་རིས་མེད་པ་དུས་ཀྱི་འཁོར་ལོ་བཅོམ་ལྡན་འདས་རྡོ་
རྗེ་ སེམས་ དཔར་ རྒྱུད་ གཞན་ཐམས་ཅད་དུ་ རབ་ཏུ་གྲགས་སོ། །ཞེས་པ་དང་།
འདིར་འཇིག་རྟེན་གྱི་བདེན་པས་ཚོན་དང་ཐིག་གདབ་པས་རྡུལ་ཚོན་གྱི་དཀྱིལ་
འཁོར་དང་། དོན་དམ་པའི་བདེན་པས་ཐིག་གདབ་པ་དང་བྲལ་ཞིང་ཚོན་དགྱེ་བ་
དང་བྲལ་བ་ཁ་དོག་དང་ཕྱག་དང་དབྱིབས་ཀྱི་གཟུགས་ཀྱི་ལྷ་རྣམ་པར་རྟོག་པས་
སྒོམ་པའི་སེམས་དང་བྲལ་བ། ནམ་མཁའི་ཁམས་ལ་རྣམ་པ་ཐམས་ཅད་པ་མེ་
ལོང་གི་པྲ་ཕབ་པ་ལྟ་བུ། ཞེས་པ་དང༌། ལས་ཀྱི་ཕྱག་རྒྱ་ཡོངས་དོར་ཞིང་། །ཡེ་
ཤེས་ཕྱག་རྒྱ་རྣམ་པར་སྤངས། །ཕྱག་རྒྱ་ཆེ་ལས་ཡང་དག་སྐྱེས། །ལྷན་སྐྱེས་གཞན་
དང་འགྲོགས་པ་མིན། །རྣམ་རྟོག་བསྒོམ་པ་ལས་འདས་པ། །ཕྱག་རྒྱ་ཆེན་པོ་མི་
- 169 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
འགྱུར་བདེ། །གཟུང་དང་འཛིན་པ་དབྱིབས་དག་དང་། །རྟོག་དང་བརྗོད་པ་རྣམ་པར་
སྤངས། །དྲི་ཟའི་གྲོང་ཁྱེར་རྣམ་པ་དང་། །པྲ་ཕབ་པ་ཡི་རང་བཞིན་ཅན། །ཐབས་
དང་ཤེས་རབ་བདག་ཉིད་སྦྱོར། །ཨེ་བོ་ཡི་གེ་དེ་ལ་འདུད། །ཕྲ་རབ་རྡུལ་གྱི་ཆོས་
ཉིད་འདས། །པྲ་ཕབ་པ་ཡི་རང་བཞིན་ཅན། །རྣམ་པ་ཀུན་གྱི་མཆོག་ལྡན་མ། །ཕྱག་
རྒྱ་ཆེན་མོ་དེ་ལ་འདུད། །སངས་རྒྱས་ཀུན་གྱི་སྐྱེད་མཛད་མ། །སྐྱེ་བ་དང་ནི་འཇིག་
པ་སྤངས། །ཀུན་ཏུ་བཟང་པོའི་སྤྱོད་པ་ཅན། །སྣ་ཚོགས་ཡུམ་དེ་ལ་ཕྱག་འཚལ། །
ཞེས་པ་དང་། ཇི་ལྟར་མེ་ནི་ཤིང་ལ་རྟག་གནས་ཀྱང་། །གཅད་དང་དབྱེ་བའི་ཐབས་
ཀྱིས་མི་མཐོང་སྟེ། །རྩུབ་ཤིང་རྩུབ་སྟན་ལག་པས་བསྲུབས་པ་ལས། །དེ་ལ་གནས་
པ་དག་ཀྱང་མཐོང་འགྱུར་བ། །དེ་བཞིན་སེམས་ཀྱི་འོད་གསལ་རྟོག་པ་ཡི། །བསྒོམ་
པའི་ཐབས་རྣམས་དག་གིས་མི་མཐོང་སྟེ། །དེ་ཉིད་དུ་ནི་རྐྱང་མ་དག་དང་ནི། །རོ་
མ་གཅིག་ཏུ་སྦྱོར་བས་མཐོང་བར་འགྱུར། །ཞེས་པ་དང་། འདིར་ཡང་སྟོང་པ་ཉིད་
དང་སྙིང་རྗེའི་བདག་ཉིད་ཀྱི་གཟུགས་རྣམ་པར་དག་པའི་སེམས་གཞོན་ནུ་མའི་པྲ་
ཕབ་པ་ལྟ་བུ་གཟུགས་ཀྱི་མཚན་ཉིད་མ་ཡིན་ཏེ་རྡུལ་ཕྲ་རབ་མེད་པའི་ཕྱིར་རོ། །
གཟུགས་མེད་པའི་མཚན་ཉིད་མ་ཡིན་ཏེ་སྟོང་པ་ལ་ཡོད་པའི་ཕྱིར་རོ། །དེའི་ཕྱིར་
ཀུན་རྫོབ་སྟོང་པ་ཉིད་ཀྱི་གཟུགས་ཅན་དང་སྟོང་པ་ཉིད་ཀུན་རྫོབ་ཀྱི་གཟུགས་
ཅན་ཏེ་འཇིག་རྟེན་པའི་དཔེ་ལས་འདས་པ་ཉིད་ཀྱི་ཕྱིར་སེམས་གང་ཡོད་པའི་
སེམས་དེ་ནི་སེམས་མེད་པ། རྟག་པ་དང་ཆད་པའི་ཆོས་ཀྱི་མཚན་ཉིད་དང་བྲལ་བ་
སྟོང་པ་ཉིད་དང་སྙིང་རྗེ་དབྱེར་མེད་པའོ། །ཞེས་པ་དང་། འདིར་ནམ་མཁའི་ཁམས་
ལ་རྣམ་པར་རྟོག་པ་མེད་པའི་སེམས་དང༌། དུ་བ་ལ་སོགས་པའི་མཚན་མས་ཕྱག་
རྒྱ་ཆེན་པོ་རྣམ་པ་ཀུན་ལྡན་སྣ་ཚོགས་པའི་ངོ་བོ་ཉིད་ཀྱིས་བསྒོམ་པ་མཆོག་ཏུ་མི་
- 170 -



དབང་གི་ཆོ་ག་ཡེ་ཤེས་རྒྱ་མཚོ།
འགྱུར་བའི་བདེ་བའི་སྒྲུབ་ཐབས་དང༌། བསོད་ནམ་དང་ཡེ་ཤེས་ཀྱི་ཚོགས་དག་
གིས་མི་རྣམས་ཀྱི་སྐྱེ་བ་འདི་ལས་སངས་རྒྱས་ཉིད་དང་། རྡོ་རྗེ་འཛིན་པ་ཉིད་དེ།
ཞེས་པ་དང༌། གང་ལ་ལ་ཞིག་སྐྱེ་བ་གཞན་གྱི་བག་ཆགས་ཀྱི་དབང་དང་། བླ་མ་
དམ་པའི་མན་ངག་གིས་དུས་དུ་མར་ཉིན་དང་མཚན་མོར་ཕྱག་རྒྱ་ཆེན་པོ་བརྟགས་
པའི་ཆོས་ཐམས་ཅད་དང་བྲལ་བ། རང་གི་སེམས་ཀྱི་སྣང་བ་ཙམ་རྣམ་པ་ཐམས་
ཅད་ཀྱི་མཆོག་དང་ལྡན་པ། ཆེན་པོ་སྟོང་པ་ཉིད་ལྷན་ཅིག་སྐྱེས་པའི་དགའ་བ་
སྐྱེད་པར་བྱེད་པ་འདི་མངོན་སུམ་དུ་བྱས་ནས་འཁྱུད་པར་བྱེད་པ་དེ་ནི་ཕྱག་རྒྱ་
ཆེན་པོའི་དངོས་གྲུབ་ ཐོབ་ པས་ཐམས་ཅད་མཁྱེན་པ་བཅོམ་ལྡན་འདས་ཞེས་
བརྗོད་དོ། །ཞེས་པ་ལ་སོགས་པས་དབང་བཞི་པ་གསལ་བར་མཛད་དོ། །དེ་བཞིན་
དུ། དཔལ་ཕྱག་ན་རྡོ་རྗེས་ཀྱང་གསལ་བར་མཛད་དེ། འདིར་འཇིག་རྟེན་ལས་འདས་
པའི་རྣལ་འབྱོར་པ་ཉིད་ཡན་ལག་དྲུག་གི་སྦྱོར་བས་འགྲུབ་པར་འགྱུར་བ་ཇི་ལྟ་བ་
དེ་བཞིན་དུ་བརྗོད་པར་བྱའོ། །འདིར་སོ་སོར་སྡུད་པ་ཞེས་བྱ་བ་ནི་གཟུགས་ལ་
སོགས་པ་ཕྱི་རོལ་གྱི་ཡུལ་རྣམས་ལ་མིག་ལ་སོགས་པའི་དབང་པོ་རྣམས་ཀྱིས་
མིག་གི་རྣམ་པར་ཤེས་པ་ལ་སོགས་པ་རྣམས་མི་འཇུག་པར་ནང་གི་ཡུལ་རྣམས་
ལ་ལྷའི་མིག་གི་དབང་པོ་ལ་སོགས་པ་རྣམས་ཀྱིས་ལྷའི་མིག་གི་རྣམ་པར་ཤེས་པ་
ལ་སོགས་པ་རྣམས་འཇུག་པ་སྟེ། ནང་དུ་སྟོང་པ་ཉིད་ལ་དམིགས་པ། སྟོང་པ་ལ་མ་
བརྟགས་པའི་དངོས་པོ་ཐམས་ཅད་མཐོང་བ་ནི་པྲ་ཕབ་པས་མེ་ལོང་ལ་གཞོན་ནུ་
མས་མཐོང་བ་ལྟར། ཁམས་གསུམ་པའི་སངས་རྒྱས་ཀྱི་གཟུགས་བརྙན་མཐོང་བ་
ལས་སོ་སོར་སྡུད་པའི་ཡན་ལག་ཏུ་བརྗོད་དོ། །ཞེས་པ་དང་། ཕྱག་རྒྱ་ཆེན་པོའི་
བསྒོམ་པ་པྲ་ཕབ་པ་དང་སྒྱུ་མ་དང་མཚུངས་པ་སྤྲིན་མེད་པའི་ནམ་མཁའ་ལ་སྣང་
- 171 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བ་བཅོམ་ལྡན་འདས་ཀྱིས་གསུངས་སོ། །ཞེས་པ་དང་། འདིར་བཅོམ་ལྡན་འདས་
ཀྱིས་དམ་བཅའ་བ་ནི། བསམ་པ་ཐམས་ཅད་ཡོངས་སྤངས་ཏེ། །ཉི་མ་གཅིག་ནི་ཡོངས་
སུ་བརྟགས། །གལ་ཏེ་རྟགས་ནི་མ་བྱུང་ན། །དེ་ཚེ་ང་ཡི་བརྫུན་ཚིག་ཡིན། །ཞེས་
པའོ། །འདིར་རྟགས་ནི་དུ་བ་ལ་སོགས་པའི་མཚན་མ་སྟེ། གཞན་སྔགས་ལ་སོགས་
པ་ཉི་མ་གཅིག་གིས་འགྲུབ་པར་མི་འགྱུར་བ། གང་གིས་སྔགས་པས་རྟགས་འབྱུང་
བར་འགྱུར། དེའི་ཕྱིར་ཡོད་པ་དང་མེད་པའི་བློ་ཡོངས་སུ་སྤངས་ཏེ་ཞེན་པ་མེད་
པར་བྱས་ནས། ཟབ་མོ་སྟོང་པ་དམིགས་པ་མེད་པ་བསྒོམ་པར་བྱ་སྟེ། རྣམ་འབྱོར་
པས་དུ་བ་ལ་སོགས་པའི་རྟགས་འབྱུང་བ་མཐོང་བར་འགྱུར་རོ། །ཞེས་པ་སྟེ། དེ་
བཞིན་གཤེགས་པའི་ངེས་པའོ། །ཞེས་པ་དང་། འདི་ཉིད་བསྒོམ་པ་རྣམ་པ་གཉིས་
ཏེ། སྔོན་དུ་གཟུགས་བརྙན་བསྒོམ་པ་དང༌། ཕྱི་ནས་གཟུགས་བརྙན་བསྒོམ་པའོ། །
སྔོན་དུ་གཟུགས་བརྙན་བསྒོམ་པ་ནི་དུ་བ་ལ་སོགས་པའི་མཚན་མ་གཟུགས་བརྙན་
གྱི་མཐར་ཐུག་པར་བསྒོམ་པའོ། །ཕྱི་ནས་བསྒོམ་པ་ནི་གཟུགས་བརྙན་མཐོང་བ་ན་
བྷ་གར་ལིང་ག་བཀོད་དེ་མཆོག་ཏུ་མི་འགྱུར་བའི་དོན་དུ་བསྒོམ་པའོ། །སླར་ཡང་
བདེ་བ་ཆེན་པོ་འཕེལ་བའི་ཕྱིར་ལས་ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་རྒྱ་ཡོངས་སུ་
སྤངས་སྟེ། ཕྱག་རྒྱ་ཆེན་པོ་བསྒོམ་པར་བྱའོ་ཞེས་པ་ལ་སོགས་པ་རྒྱ་ཆེར་དཔལ་
འཁོར་ལོ་སྡོམ་པ་བསྡུས་པའི་རྒྱུད་ཀྱི་འགྲེལ་པར་གསུངས་སོ། །དེ་བཞིན་དུ། དཔལ་
རྡོ་རྗེ་སྙིང་པོས་ཀྱང་། དབང་བཞི་པ་གསལ་བར་མཛད་དེ། དཔལ་དགྱེས་པ་རྡོ་རྗེ་
བསྡུས་པའི་རྒྱུད་ཀྱི་འགྲེལ་པར། ཡང་དག་པའི་ཤེས་རབ་ཀྱི་མེ་ཡན་ལག་དྲུག་གི་
དང་པོ་སོ་སོར་སྡུད་པས་བསྡུས་ཏེ། གོམས་པར་བྱེད་པ་ན་མཚན་མ་འདི་དག་
འབྱུང་བར་འགྱུར་ལ། གལ་ཏེ་ཡང་དག་པའི་ལམ་མི་འདོད་དེ། འོན་ཀྱང་ལྟད་མོའི་
- 172 -



དབང་གི་ཆོ་ག་ཡེ་ཤེས་རྒྱ་མཚོ།
ཕྱིར་ཡང་ཟླ་བ་ཕྱེད་དམ། ཡང་ན་ཉིན་མཚན་གཅིག་ཏུ་དམིགས་པ་རྩེ་གཅིག་ཏུ་
ཞོག་ལ་ལྟོས་ཞེས་གསུངས་ཏེ། འདི་ལྟར། བསམ་གཏན་ཉོན་མོངས་འཇིག་བྱེད་
པ། །རྡོ་རྗེ་སྙིང་པོ་ང་ཡིས་བཤད། །བརྩེ་བས་དངོས་གྲུབ་དོན་དུ་ཡང་། །ཟླ་བ་ཕྱེད་
དུ་ཡོངས་སུ་རྟོགས། །ཞེས་པ་ལ། བག་ལ་ཉལ་བའི་དུག་མཐའ་དག་འཇིག་པའི་
བདག་མེད་པའི་བསམ་གཏན་འདི་ངས་བསྟན་ཏེ། ཀྱེ་བརྩེ་བའི་བདག་ཉིད་ཅན་
གྱི་རྡོ་རྗེ་སྙིང་པོ་ལྟད་མོའི་ཕྱིར་ཡང་ཟླ་བ་ཕྱེད་དུ་རྟོགས་ཞེས་བྱ་བའི་དོན་ཏོ། །དེ་
སྟེ་ཟླ་བ་ཕྱེད་དུ་འབད་པ་མེད་པ་དེ་ལྟ་ན་ཡང་། བསམ་པ་ཐམས་ཅད་ཡོངས་སྤངས་
ཏེ། །ལྷ་ཡི་གཟུགས་སུ་སེམས་པ་ཡིས། །རྒྱུན་མི་ཆད་པར་ཉིན་མཚན་གཅིག །
བསྒོམས་པས་ཡོངས་སུ་བརྟག་པར་གྱིས། །ཞེས་གསུངས་ཏེ། བདག་མེད་པའི་
རྣལ་འབྱོར་འདི་ལ་ཟླ་བ་ཕྱེད་འབད་པའི་སྐལ་བ་མེད་པ་རྣམས་ཀྱིས་ཉིན་མཚན་
གཅིག་ཙམ་དུ་ཡང་དམིགས་པ་གཞན་ལ་རྩོལ་བ་ཡོངས་སུ་བཏང་སྟེ། སྟོང་པ་
ཉིད་གང་ལ་སེམས་རྩེ་གཅིག་པར་བཞག་ན་ཡིད་ཆེས་པའི་ལམ་གྱི་རྟགས་འབྱུང་
བར་ འགྱུར་ཏེ། སོ་སོར་སྡུད་ པས་བསྡུས་པ་རྣམས་ལ་ཡིན་གྱི། གཞན་དུ་ན་དེ་
བཞིན་གཤེགས་པའི་བཀའ་ལ་བྱིས་པ་ཤེས་རབ་འཆལ་པ་དག་བརྙས་པར་འགྱུར་
རོ། །དེ་བས་ན་སོ་སོར་སྡུད་པའི་ཏིང་ངེ་འཛིན་བསམ་པ་ཐམས་ཅད་སྤངས་པ་
ལས་གཞན་པ་ཉིན་མཚན་བསྒོམས་པས་ཡིད་ཆེས་པ་འབྱུང་བ་ནི་མེད་དོ། །རང་
གཞན་དོན་ནི་རབ་བསྒྲུབ་ཕྱིར། །འཁོར་བར་ཐབས་གཞན་ཡོད་མ་ཡིན། །ཞེས་པ་
ནི་ངེས་པའི་དོན་དུ་ཏིང་ངེ་འཛིན་འདི་ལས་གཞན་པས་བདག་དང་གཞན་གྱི་དོན་
མི་འགྲུབ་ཅེས་བྱ་བའི་དོན་ཏོ། །ཞེས་པ་དང་། ད་ནི་སྔོན་དུ་བརྗོད་པའི་ཐབས་
དང་ཤེས་རབ་ལ་དོན་དམ་པའི་བསྒོམ་པ་བརྗོད་པར་བྱ་སྟེ། དངོས་པོ་སྒོམ་འགྱུར་
- 173 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཞེས་བྱ་བ་ལ་སོགས་པ་འདིར་ནམ་མཁའི་དངོས་པོ་བསྒོམ་པར་བྱ་སྟེ་རྨི་ལམ་དང་
མཚུངས་པ་རྡུལ་ཕྲ་རབ་ལས་འདས་པར་གྱུར་པའོ། །དེ་ཡོངས་སུ་ཤེས་པས་ནི་
དངོས་པོ་མེད་པ་སྒོམ་པར་འགྱུར་བ་སྟེ། རྣམ་པར་རྟོག་པ་དང་བྲལ་བའི་སེམས་
ཀྱི་སོ་སོར་སྣང་བ་འདི་ནི། རྟོག་པ་དང་བྲལ་བ་མ་འཁྲུལ་བས་མངོན་སུམ་དུ་བརྗོད་
དོ། །དེ་ཉིད་རྣམ་པ་གཅིག་སྟེ། དབང་པོའི་མངོན་སུམ་དང་། ཡིད་ཀྱི་མངོན་སུམ་
དང༌། རྣལ་འབྱོར་གྱི་མངོན་སུམ་དང༌། རང་རིག་པའི་མངོན་སུམ་མོ། །ཞེས་པ་
དང༌། སོ་སོར་སྣང་བ་དེ་ཉིད་དཔེ་དགུས་བསྒྲུབ་བོ། །འདི་ལྟ་སྟེ། མིག་ཡོར་དང་།
སྤྲུལ་པའི་གཟུགས་བརྙན་དང་། བྲག་ཅ་དང༌། རྨི་ལམ་དང་། སྒྱུ་མའི་འཁྲུལ་འཁོར་
དང༌། སྨིག་རྒྱུ་དང་། མེ་ལོང་གི་གཟུགས་བརྙན་དང་། ཆུའི་ཟླ་བ་དང་། ནམ་མཁའ་
ཞེས་པ་ནི་ཤེས་རབ་སྟེ། ཞེས་པ་དང་། ཤེས་རབ་ཆེན་པོ་ཡན་ལག་དྲུག་གི་དང་པོ་
སོ་སོར་སྡུད་པ་ཞེས་སུ་དཔལ་དང་པོའི་སངས་རྒྱས་དང་གསང་བ་འདུས་པ་ལ་
སོགས་པར་ཐ་སྙད་བཏགས་པ་ཡིན་ལ་འབད་པ་ཐམས་ཅད་ཡོངས་སུ་དོར་བས་
འགྲུབ་ཅེས་པར་དགོངས་སོ། །འདི་ཁོ་ན་ཤེས་རབ་ཀྱི་ཕ་རོལ་ཏུ་ཕྱིན་པའོ། །འདི་
ཉིད་བདག་མེད་མའོ། །འདི་ཉིད་ཧེ་རུ་ཀའོ། །འདི་ཉིད་དུས་གསུམ་གྱི་སངས་རྒྱས་
སོ། །འདི་ཉིད་ཀྱིས་སྲིད་པའི་རྒྱ་མཚོ་ལས་སྒྲོལ་བའོ། །འདི་ཉིད་ཡི་གེ་མེད་པའི་
མདོ་ཡིན་ནོ། །ཞེས་པ་སྟེ་ངེས་པའི་དོན་ཏོ། །ཞེས་པ་དང་། གང་དུ་ཡིད་ཀྱིས་མ་
བསྒོམས་ན། །འགྲོ་བ་ཐམས་ཅད་བསྒོམས་འགྱུར་ཏེ། །བསྒོམ་པ་མེད་པའི་བསྒོམ་
ཉིད་ཀྱིས། །ཆོས་རྣམས་ཐམས་ཅད་ཡོངས་ཤེས་བྱ། །ཞེས་བྱ་བས་ གསལ་བར་
བྱེད་དེ། ཚིག་འདིས་རྒྱུད་མཐའ་དག་གི་དོན་གསལ་འབྲི་བར་གསུངས་ལ། དབུགས་
འབྱིན་པ་རྣམ་པ་གཉིས་ལས་ཀྱང་རྡོ་རྗེ་འཛིན་པའི་དབུགས་འབྱིན་པ་ཡིན་ནོ། །ཞེས་
- 174-



དབང་གི་ཆོ་ག་ཡེ་ཤེས་རྒྱ་མཚོ།
པ་ལ་སོགས་པ་རྒྱ་ཆེར་གསུངས་ཏེ། འདི་དག་ནི་དང་པོ་ཉིད་དུ་ལེགས་པར་རྣམ་
པར་ཕྱེ་སྟེ་བསྟན་པའོ། །ཡང་ན་དབང་བཞི་ཀ་མཚོན་ཅིང་བསྟེན་པའི་དོན་དུ་དང་
པོར་ཀུན་རྫོབ་འཛག་བཅས་ཀྱི་དགའ་བ་བཞི་ལ་རེ་ཤིག་དབང་བཞིའི་ཐ་སྙད་
ཀྱིས་གསུངས་ནས་དེའི་རྗེས་ཐོགས་ཉིད་དུ་སྡོམ་པ་སྦྱིན་པའི་ཚུལ་གྱིས་སྔར་གྱི་དེ་
དག་ནི་དཔེ་ཙམ་ཡིན་གྱི་དོན་ནི་མ་ཡིན་པས་ངེས་པའི་དོན་ནི་མ་ཡིན་ནོ་ཞེས་འཕོ་
བའི་ཆགས་པ་བཀག་ནས་ཕྱག་རྒྱ་ཆེན་པོ་འཕོ་བ་མེད་པའི་དགའ་བ་བཞི་ངེས་
པའི་དོན་དུ་བསྟན་པར་བྱ་སྟེ། ཆགས་ཅན་གཞུག་པའི་དོན་དུའོ། །བླ་མའི་གསུངས་
ལ་ཤིན་ཏུ་ཡིད་ཆེས་པ་ལ་ནི་དཔེ་ལུས་ཀྱིས་ཉམས་སུ་མྱོང་བ་མེད་ཀྱང་དཔེ་དོན་
གཉིས་ཀ་ཚིག་གིས་བསྟན་དུ་རུང་བ་ཉིད་དེ་རབ་བྱུང་དང་རྒན་པོ་ལ་ཇི་ལྟ་བ་
བཞིན་ནོ། །དེ་ལྟར་ན་དང་པོར་སེམས་ཅན་གཞུག་པའི་དོན་དང་ལམ་བསྒོམ་པ་
རྒྱུད་ཉན་པ་ལ་དབང་བའི་དོན་གྱི་སློབ་མ་དབང་བསྐུར་བ་ཡང་དག་པར་བཤད་
ཟིན་ཏོ། །དེ་ལྟར་དབང་བསྐུར་བའི་བླ་མ་ལ་དུས་ཐམས་ཅད་དུ་སློབ་མས་ལུས་
ལ་སོགས་པ་དངོས་པོ་ཐམས་ཅད་ཀྱི་དྲུག་ཆ་དབུལ་བར་བྱའོ། །དེ་ལ་ལུས་ལ་
ཡན་ལག་ལྔ་ལས་ཡན་ལག་མཆོག་ནི་མགོ་བོ་སློབ་དཔོན་ལ་ཕྱག་འཚལ་བའི་
དོན་དུ་དབུལ་བར་བྱའོ། །དེ་བཞིན་དུ། ལས་ཀྱི་དབང་པོ་དྲུག་ལས་བདེན་པར་
སྨྲ་བའི་དོན་དུ་ངག་དབུལ་བར་བྱའོ། །དབང་པོ་དྲུག་ལས་གཡོ་སྒྱུ་དང་བྲལ་བའི་
དོན་དུ་ཡིད་དབུལ་བར་བྱའོ། །རིན་པོ་ཆེ་དང་གསེར་དང་འབྲུ་ལ་སོགས་པའི་སེམས་
མེད་པའི་རྫས་གཉུག་མར་གནས་པའམ། གློ་བུར་དུ་བྱུང་བ་ཡང་རུང་སྟེ་ཁམས་དེ་
རྣམས་ལས་དྲུག་གི་ཆ་ནི་རྣལ་འབྱོར་མ་རྣམས་མཆོད་པའི་དོན་དུ་དབུལ་བར་
བྱའོ། །སེམས་དང་བཅས་པ་རྐང་གཉིས་པ་དང༌། རྐང་བ་བཞི་པ་རྣམས་ལས་ཀྱང་
- 175 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དྲུག་གི་ཆ་དབུལ་བར་བྱའོ། །དེ་བཞིན་དུ། ཁྱིམ་པ་ཡིན་ན་ཆུང་མ་ལ་སོགས་པ་
ཡང་དྲུག་གི་ཆ་དབུལ་བར་བྱ་སྟེ་ཟླ་བ་གཅིག་གི་ནང་དུ་ལན་ལྔའོ། །དབུལ་བའི་
ངེས་པ་རྩ་བའི་རྒྱུད་ཐམས་ཅད་དུ་བཅོམ་ལྡན་འདས་ཀྱིས་གསུངས་སོ། །དེ་ནས་
སྟོད་ཀོར་དང་བཅས་པའི་གོས་ཟུང་བུམ་པའི་སྟེང་དུ་བྱིན་པ་དེ་རྣམས་རྣལ་འབྱོར་
མ་བུམ་པ་སྲུང་ཞིང་སྐྱོང་བ་རྣམས་ལ་སྦྱིན་པར་བྱའོ། །སྟོད་ཀོར་དང་གོས་ཟུང་
གཞན་ནི་སྒོའི་སློབ་དཔོན་རྣམས་ལ་སྟེ། དང་པོར་ཡང་ཅོད་པན་ལ་སོགས་པ་ཇི་
ལྟར་འབྱོར་བ་སྦྱིན་པར་བྱའོ། །དེ་བཞིན་དུ། ཚོགས་ཀྱི་འཁོར་ལོ་འདུས་པའི་དཔའ་
བོ་དང་དཔའ་མོའི་དབང་ཕྱུག་མ་རྣམས་ལ་ཡང་ཇི་ལྟར་ནུས་པ་ཕུལ་ནས་ཚོགས་
ཀྱི་འཁོར་ལོ་གཤེགས་སུ་གསོལ་ཏེ་མཐར་ནི་སྦྱིན་སྲེག་བྱའོ། །དེ་ནས་སློབ་དཔོན་
གྱིས་རྡུལ་ཚོན་གྱི་དཀྱིལ་འཁོར་སྔ་མ་བཞིན་དུ་མཆོད་ཅིང་བསྟོད་དེ། དངོས་གྲུབ་
བླངས་ནས་ཤར་གྱི་སྒོར་བཅོམ་ལྡན་འདས་ལ་མངོན་སུམ་དུ་ཕྱོགས་པས་རྡོ་རྗེ་
དང་རྡོ་རྗེའི་དྲིལ་བུ་བཟུང་སྟེ། རྡོ་རྗེ་བཅིངས་པའི་ཕྱག་རྒྱས་ཡེ་ཤེས་སེམས་དཔའ་
རང་ གི་ སྙིང་ གའི་ པད་མར་ རབ་ཏུ་གཞུག་ པར་བྱའོ། །དབང་པོ་ལ་སོགས་པ་
འཇིག་རྟེན་པ་རྣམས་ནི་རང་རང་གི་གནས་སུའོ། །དེ་ནས་ཨ་ཤད་ཐའི་འདབ་མ་
འམ། རང་གི་ལག་པའམ། རྡོ་རྗེས་ཚངས་པའི་ཚིག་གི་ལམ་ནས་བདེ་བ་ཆེན་པོའི་
འཁོར་ལོའི་རྡོ་རྗེ་ཇི་སྲིད་པ་དབྱི་བར་བྱའོ། །དེ་ནས་རང་གི་མགོ་བོར་རྡུལ་ཚོན་ཅུང་
ཟད་བཀོད་ནས། པད་མ་ལ་སོགས་པ་དབྱི་བར་བྱ་སྟེ། དཀྱིལ་འཁོར་གཤེགས་སུ་
གསོལ་བའི་ངེས་པའོ། །
དེ་ནས་རྡུལ་ཚོན་མཐའ་དག་བུམ་པར་བླུགས་ཏེ། གླང་པོ་ཆེའི་སྟེང་དུ་གདུགས་
དང་རྒྱལ་མཚན་དང་རྔ་ཡབ་ལ་སོགས་པ་དང་། མཆོད་པའི་ཚོགས་དུ་མ་དང་བཅས་
- 176 -



དབང་གི་ཆོ་ག་ཡེ་ཤེས་རྒྱ་མཚོ།
པས་ཁྱེར་ནས་རྒྱ་མཚོར་འབབ་པའི་ཆུ་ཀླུང་དག་པར་ གཤེགས་སུ་གསོལ་ཏེ།
སླར་ཡང་རྡུལ་ཚོན་གང་དུ་ཁྱེར་བའི་བུམ་པ་དེ་ཆུས་བཀང་ནས། གླང་པོ་ཆེའི་ཕྲག་
པར་གཞག་སྟེ། སྔ་མ་བཞིན་དུ་དཀྱིལ་འཁོར་གྱི་ཁང་པར་ཁྱེར་ལ་འོང་ངོ༌། །ཅི་སྟེ་
གླང་པོ་ཆེ་མེད་ན་བདེ་བའི་སྟན་ལ་ཁྱོགས་བྱས་པ་ནས་དགྱེར་བར་བྱ་སྟེ། རྡུལ་
ཚོན་གཤེགས་སུ་གསོལ་བའི་ངེས་པའོ། །
དེ་ནས་དཀྱིལ་འཁོར་གྱི་ཁང་པར་བའི་ལྕི་བས་ཉེ་བར་བྱུགས་ནས། དེར་ལོ་
ལྔ་ནས་བཅུའི་བར་གྱི་གཞོན་ནུ་མ་བཅུ་འོ་མ་དང་མར་དང་འོ་ཐུག་དང་ཁཎ་ཌ་
དང་ལ་དུ་ལ་སོགས་པ་དངར་བའི་ཟས་རྣམས་ཀྱིས་སྔ་དྲོ་ཡང་དག་པར་མཆོད་
ནས། ཏཱམ་བྷུ་ལ་དང་། དྲི་དང་སྤོས་དང་མེ་ཏོག་དང་འབྲས་བུ་ལ་སོགས་པ་དང་།
བུམ་པའི་མགྲིན་པ་བཅིངས་པའི་རས་ཡུག་རྣམས་ཀྱང་དེ་དག་ལ་སྦྱིན་པར་བྱའོ།།
དེ་ནས་སློབ་དཔོན་སློབ་མར་བཅས་པ་དང་། ཚོགས་ཀྱི་རིགས་མཐའ་དག་དཔའ་
བོའི་སྟོན་མོས་ཚིམ་པར་བྱ་སྟེ་ཇི་ལྟར་འདོད་པར་རོ། །དེ་ལ་འདི་ནི་དཔའ་བོའི་སྟོན་
མོའི་ཆོ་ག་སྟེ། མཆོག་དང་འབྲིང་དང་ཐ་མའི་སློབ་དཔོན་རྣམ་པ་གསུམ་ལས། དགེ་
སློང་རྡོ་རྗེ་འཛིན་པའི་གྲལ་ནི་ཤར་དུ་མངོན་པར་ཕྱོགས་པའོ། །དེ་བཞིན་དུ། དགེ་
ཚུལ་ནི་བྱང་དུ་ཕྱོགས་པ་དང༌། ཁྱིམ་པ་ནི་ལྷོར་ཕྱོགས་པ་སྟེ། དགེ་སློང་མ་དང༌།
དགེ་ཚུལ་མ་དང་། དགེ་བསྙེན་མ་རྣམས་ཀྱི་གྲལ་ཡང་དེ་བཞིན་ནོ། །དེ་དག་སོ་
སོའི་གྲལ་ཡང་དབང་གིས་རྒན་པ་དང་གཞོན་པའི་རིམ་པ་ཡིས་ཏེ། དེའི་རིམ་པས་
གདན་རྣམས་ཀྱང་སྦྱིན་པར་བྱའོ། །དེ་ལ་དགེ་སློང་རྡོ་རྗེ་འཛིན་པ་ཡོད་བཞིན་དུ་
ཚོགས་ཀྱི་གཙོ་བོ་ནི་དགེ་ཚུལ་དང་ཁྱིམ་པས་མི་བྱའོ། །ཅི་སྟེ་དེ་མེད་ན་དགེ་ཚུལ་
གྱིས་སོ། །དེ་ཡང་མེད་ན་ཁྱིམ་པས་བྱའོ། །ཁྱིམ་པ་ནི་ཇི་སྲིད་མངོན་པར་ཤེས་པ་
- 177 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལྔ་མ་སྐྱེས་ཀྱི་བར་གྱི་དེ་སྲིད་དུ་དགེ་ཚུལ་ལས་རྒན་པར་མི་འགྱུར་ཞིང་། དེ་ཡང་
དེ་སྲིད་དུ་དགེ་སློང་ལས་རྒན་པར་མི་འགྱུར་བའི་ཕྱིར་རོ། །ཞེས་པ་རྩ་བའི་རྒྱུད་
ཐམས་ཅད་ལས་བཅོམ་ལྡན་འདས་ཀྱི་ངེས་པའོ། །ཅི་སྟེ་རྒན་ཡང་རྨོངས་པར་གྱུར་
པས་རྒྱུད་སྟོན་པ་པོ་མ་ཡིན་ན་དེའི་ཚེ་གཞོན་ཡང་མཁས་པར་གྱུར་པའི་རྒྱུད་སྟོན་
པ་པོ་ཚོགས་ཀྱི་གཙོ་བོར་བྱ་ཞིང་། རྒན་པོ་རྨོངས་པ་ནི་གནས་ཁང་གཞན་དུ་ཚིམ་
པར་བྱའོ། །འདིར་བསད་པའི་ཤ་རྣམ་པ་ཐམས་ཅད་དུ་སྤངས་ནས་ཁ་ན་མ་ཐོ་བ་
མེད་པའི་བཟའ་བ་དང་བཏུང་བ་ལ་སོགས་པ་མཆོད་པའི་ཡོ་བྱད་རྣམས་ནི་ཤར་དུ་
སྟེ། དབུས་སུ་ནི་བཅོམ་ལྡན་འདས་ཀྱི་དཀྱིལ་འཁོར་རོ། །དེར་དང་པོ་ཉིད་དུ་བཟའ་
བ་དང་བཏུང་བ་ལ་སོགས་པའི་ཕུད་རྣམས་དཀྱིལ་འཁོར་ལ་ཕུལ་ཏེ། དེ་ནས་རྡོ་
རྗེ་ སློབ་དཔོན་དང་། དེའི་དྲུང་ན་གནས་པ་མཐའ་དག་ཇི་ལྟར་འདོད་པས་ཚིམ་
པར་བྱས་ནས་བདག་ཉིད་ཀྱི་ནུས་པས་ཚོགས་ལ་ཡོན་དབུལ་བར་བྱའོ། །དེ་ནས་
སློབ་དཔོན་གྱིས་དེ་དག་ལ་གནང་བ་བྱིན་ནས་སླར་ཡང་རང་རང་གི་གནས་སུ་
གཤེགས་སུ་གསོལ་བར་བྱ་སྟེ། བསྙེན་བཀུར་གྱི་རིམ་པ་དང་དཔལ་བོའི་སྟོན་མོའི་
ངེས་པའོ། །
ཅི་སྟེ་རྫས་དང་བྲལ་པའི་ཀུན་སྤངས་པ་ཆོས་དོན་དུ་གཉེར་བ་ལ་ནི་ཡོ་བྱད་
ཚོགས་པ་མེད་ཀྱང་། ཇི་སྐད་བཤད་པའི་དབང་བསྐུར་བ་ཐམས་ཅད་ཚིག་གིས་
སྦྱིན་པར་བྱ་ཞིང་། དེས་ཀྱང་དེ་དག་ཐམས་ཅད་ཡིད་ཀྱིས་བསམ་པར་བྱ་བ་ཡིན་
ཏེ། གང་གི་ཕྱིར་ཕྱི་རོལ་གྱི་དངོས་པོ་ཡོད་པ་ལ་ཡང་རྣམ་པ་ཐམས་ཅད་དུ་ཡིད་
གཙོ་བོར་ཡིན་པའི་ཕྱིར་རོ། །ཀུན་སྤངས་ཀྱི་དབང་གི་ངེས་པའོ། །
དེ་བཞིན་དུ། བསམ་གཏན་ཁོ་ནས་སེམས་ཅན་ཐམས་ཅད་ལ་དབང་བསྐུར་
- 178 -



དབང་གི་ཆོ་ག་ཡེ་ཤེས་རྒྱ་མཚོ།
བར་བྱའོ། །དེ་ལ་དང་པོར་ཐུགས་ཀའི་ས་བོན་ལས་སྤྲོས་པའི་འོད་ཟེར་ཐམས་
ཅད་མཁྱེན་པའི་ཡེ་ཤེས་རྡོ་ རྗེ་ ལྕགས་ཀྱུས་སྲིད་པ་གསུམ་ཀྱི་སེམས་ཅན་སྔར་
དབང་མ་བསྐུར་བ་ཐམས་ཅད་བཀུག་ནས་དཀྱིལ་འཁོར་དུ་གཞུག་པར་བྱའོ། །དེ་
ནས་བཤང་བ་དང་གཅི་བ་དང་ཁྲག་དང་རྐང་དང་ཁུ་བ་རྣམ་པར་དག་པ་བདུན་
རྩིའི་བུམ་པ་རྣམས་ཀྱིས་མངོན་པར་དབང་བསྐུར་བར་བྱའོ། །དེས་དྲི་མ་ཐམས་
ཅད་དང་བྲལ་བའི་ཟླ་བ་དྲི་མ་མེད་པ་ལྟར་གྱུར་ཅིང་། རྡོ་རྗེ་ཅན་གྱི་ལམ་ཐོབ་ནས་
བྱང་ཆུབ་ཀྱི་སྤྱོད་པ་ལ་རྗེས་སུ་གནས་པར་བསམ་ཏེ་སླར་ཡང་རང་གི་གནས་སུ་
བཏང་བར་བྱའོ། །ཞེས་པ་སྙིང་རྗེའི་དབང་གི་ངེས་པའོ། །
ཡན་ལག་བཅུ་གཉིས་འགགས་པ་ཡིས། །བདེན་དོན་རྣམ་པ་བཅུ་གཉིས་ལྡན།།
ཀུན་མཁྱེན་སྐྱེ་དགུའི་བདག་པོ་ལ། །བཏུད་དེ་སློབ་དཔོན་དབང་བཤད་བྱ། །དེ་
ལ་རྡོ་རྗེ་སློབ་དཔོན་དུ་དབང་བསྐུར་བ་ནི་རྣམ་པ་གཉིས་ཏེ། བདག་པོར་དབང་
བསྐུར་བ་དང་། བདག་པོ་ཆེན་པོར་དབང་བསྐུར་བའོ། །
བདག་པོར་དབང་བསྐུར་བ་ནི་མཁས་པ་སྙིང་རྗེ་ཅན་ལ་སྟེ། རབ་ཏུ་གནས་པ་
དང་བཅས་པའི་དབང་བསྐུར་ བ་གོང་མ་རྣམས་ ཀྱིས་སོ། །བདག་པོ་ཆེན་པོར་
དབང་བསྐུར་བ་ནི་རྣལ་འབྱོར་པའམ་གྲུབ་པ་ལ་སྟེ། ཚོགས་ཀྱི་འཁོར་ལོ་དང་
བཅས་པའི་དབང་གོང་མ་ལས་ཀྱང་གོང་མ་རྣམས་ཀྱིས་སོ། །དེ་ལ་རེ་ཤིག་དབང་
བསྐུར་བ་བདུན་དང་། བཅུ་ གཅིག་པ་རྣམས་ཀྱིས་མངོན་པར་དབང་བསྐུར་ཏེ།
རྒྱུད་ཐམས་ཅད་ཤེས་ཤིང་དེ་ཁོ་ན་ཉིད་ཀྱིས་གཞན་གྱི་དོན་དུ་དམ་བཅས་པ་ལ་
གནས་པའི་སློབ་མ་ནི་རྡོ་རྗེ་སློབ་དཔོན་བདག་པོའི་སླད་དུ་དབང་བསྐུར་བར་བྱ་
སྟེ། དང་པོར་སློབ་མས་འདི་སྐད་དུ། ཀྱེ་དཔལ་ལྡན་བླ་མ་ཁྱོད་ཀྱི་བཀའ་དྲིན་ལས་
- 179 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ད་ནི་བདག་གིས་བདེ་བར་གཤེགས་པའི་ལམ་ཐམས་ཅད་ཤེས་སོ། །ཞེས་བླ་མ་
ལ་ཞུས་ནས་དམ་བཅའ་བར་བྱའོ། །དུས་འདི་ནས་བརྩམས་ཏེ་ཁྱོད་དང་སངས་རྒྱས་
དང་བྱང་ཆུབ་རྣམས་སྤངས་ནས་བླ་མ་གཞན་བསྟེན་པར་མི་བགྱིའོ་ཞེས་པའོ། །དེ་
ལྟར་ཡོན་ཏན་ཐམས་ཅད་དང་ལྡན་པའི་སློབ་མ་དམ་བཅས་པ་ལ་གནས་པ་གཟིགས་
ཏེ། དཀྱིལ་འཁོར་གྱི་ཁང་པའི་ཕྱི་རོལ་ཏུ་མཉམ་པའི་ས་ལ་རེ་ཁཱ་གྲུ་བཞི་པ་བྱས་
ནས། དེར་བདག་པོ་རྣམ་པ་གསུམ་སྔར་བསྟན་པའི་ཆོ་གས་སྨན་ལ་སོགས་པ་
དང་ལྡན་པའི་བུམ་པས་བཀྲུ་བར་བྱའོ། །དེ་ལ་རྭ་བ་ལྔའི་རེ་ཁཱ་ཁྲུ་བཞི་པའི་དབུས་
སུ་ཤིང་སྟན་ལ་པད་མ་འདབ་བརྒྱད་པ་ཁྲུ་དོ་པ་ཁ་དོག་སྣ་ཚོགས་པ་མཚན་མ་ལྔ་
དང་བྲལ་བ་ཚོན་སྣ་ལྔས་བྲིས་པའི་སྟེང་དུ་དགེ་སློང་རྡོ་རྗེ་འཛིན་པ་བཀོད་ནས།
བུམ་པ་བརྒྱད་དང་རྒྱལ་བ་དང་རྣམ་པར་རྒྱལ་བའི་བུམ་པ་སྟེ་བཅུ་དང་། རྒྱན་ཐམས་
ཅད་དང་ལྡན་པའི་བུ་མོ་གཟུགས་མཛེས་ཤིང་བུ་བཙས་པར་མ་གྱུར་པ་བརྒྱད་
དང༌། གཞོན་ནུ་མ་སྐྱེ་གནས་མ་ཉམས་པ་གཉིས་ཏེ་བཅུས་བཀྲུ་བར་བྱ་ཞིང་།
ཅོད་པན་དང་དར་དཔྱངས་དང་ཕྱག་རྒྱ་དྲུག་བཅིང་བར་བྱ་སྟེ། སོ་སོའི་སྔགས་ཀྱི་
ཚིག་ནི་སྒྲུབ་ཐབས་སུ་བསྟན་པ་རྣམས་ཀྱིས་སོ། །དེ་བཞིན་དུ། རྭ་བ་ལྔ་པའི་རེ་
ཁཱ་ཁྲུ་དོ་པའི་དབུས་སུ་པད་མ་དང་བྲལ་བའི་ཤིང་སྟན་འབའ་ཞིག་ལ་དགེ་ཚུལ་རྡོ་
རྗེ་འཛིན་པ་བཀོད་ནས། བུམ་པ་བཞི་དང་རྒྱལ་བ་དང་རྣམ་པར་རྒྱལ་བ་སྟེ་དྲུག་
དང་། བུ་མོ་བཞི་དང་གཞོན་ནུ་མ་གཉིས་ཏེ་དྲུག་གིས་བཀྲུ་བར་བྱ་ཞིང་། དར་
དཔྱངས་དང་ཕྱག་རྒྱ་བཅིངས་བར་བྱའོ། །དེ་བཞིན་དུ། རྭ་བ་གསུམ་པའི་རེ་ཁཱ་ཁྲུ་
གང་བའི་དབུས་སུ་ཕལ་པའི་གདན་ལ་དགེ་བསྙེན་རྡོ་རྗེ་འཛིན་པ་བཀོད་ནས།
བུམ་པ་གཅིག་དང༌། རྣམ་པར་རྒྱལ་བ་སྟེ་གཉིས་དང་། བུ་མོ་གཅིག་དང༌། གཞོན་
180-



དབང་གི་ཆོ་ག་ཡེ་ཤེས་རྒྱ་མཚོ།
ནུ་མ་གཅིག་སྟེ་གཉིས་ཀྱིས་བཀྲུ་བར་བྱ་ཞིང་། རྡོ་རྗེའི་སོར་གདུབ་སྦྱིན་པར་བྱའོ།།
དེ་ལྟར་མཆོག་དང་འབྲིང་དང་ཐ་མའི་སློབ་དཔོན་རྣམ་པ་གསུམ་ལ་ཁྲུས་བྱས་ནས་
དབང་བསྐུར་བ་དང་རྒྱུད་བསྟན་པ་ལ་སོགས་པའི་དོན་དུ་རྡོ་རྗེ་སློབ་དཔོན་གྱི་གསུང་
ངམ་རྗེས་སུ་གནང་བ་སྦྱིན་པར་བྱ་སྟེ། སྟོང་ཉིད་སྙིང་རྗེར་ཁྱོད་བྱིན་བརླབས། །སྟོང་
ཉིད་སྙིང་རྗེ་རྒྱུན་མི་བཅད། །མཚན་མར་རྡོ་རྗེ་དྲིལ་བུ་ཟུང་། །ཇི་ལྟ་དེ་ལྟར་གཞན་
ལ་སྟོན། །ཁྱོད་ནི་ཡོངས་རྫོགས་སློབ་དཔོན་ཏེ། །གནས་བརྟན་རྒན་པོའང་ཁྱོད་
ཉིད་ཡིན། །ཁྱོད་ནི་བསིལ་གྱུར་རྙོག་པ་མེད། །དགེ་སློང་དགྲ་བཅོམ་ཟག་པ་ཟད།།
ཟག་པའི་འདོད་ཆགས་རབ་སྤངས་པས། །ཁྱོད་ཀྱིས་ཟུག་རྔུ་མ་ལུས་བཏོན། །གཞན་
ལ་ཕན་པའི་གང་ཟག་མཆོག །ཁྱོད་ནི་མངོན་གསུམ་སངས་རྒྱས་སྲས། །ཞེས་པའམ།
རྡོ་རྗེ་རབ་གནས་རྡོ་རྗེ་ཉིད། །ཆེ་དང་དྲིལ་བུ་ཆེན་པོ་ཟུང་། །དེ་རིང་རྡོ་རྗེ་སློབ་དཔོན་
གྱུར། །སློབ་མ་བསྡུ་བ་ཉིད་དུ་གྱིས། །ཞེས་པ་ལ་སོགས་པས་སོ། །འདིར་མཚོན་
ཆ་རྣམས་དང་ཀླུའི་དབང་པོ་རྣམས་དང་མགོ་བོའི་དོ་ཤལ་ལ་སོགས་པ་ནི་སྦྱིན་
པར་གསུངས་པ་མེད་ཅིང་རིགས་པས་ཐོབ་པ་ཡང་མ་ཡིན་ནོ། །དེས་ན་མན་ངག་
བཞིན་དུ། སློབ་དཔོན་གྱི་དབང་གོང་མར་གཏོགས་པའི་བུམ་པ་དང་གསང་བ་
དང་ཤེས་རབ་ཡེ་ཤེས་དང་ཤེས་རབ་ཆེན་པོ་བཞི་པའི་དབང་བསྐུར་བས་མངོན་
པར་དབང་བསྐུར་བར་བྱ་ཞིང་། རྡོ་རྗེ་སློབ་དཔོན་དུ་རབ་ཏུ་གནས་པར་བྱའོ། །དེ་
བཞིན་དུ། ཚངས་པ་སྐུ་ཡི་རྡོ་རྗེ་འཛིན། །གསུང་གི་རྡོ་རྗེ་དབང་ཕྱུག་ཚེ། །རྒྱལ་པོ་
ཐུགས་ཀྱི་རྡོ་རྗེ་འཛིན། །དེ་ཡང་ཁྱབ་འཇུག་རྫུ་འཕྲུལ་ཆེ། །རྡོ་རྗེ་སློབ་དཔོན་ཞེས་
གསུངས་པས། །ལུས་ལ་རྡོ་རྗེ་གསུམ་གྱི་ཕྱག་རྒྱ་སྦྱིན་པར་བྱའོ། །དེ་ལ་གསེར་
རམ་སྐུད་པའི་མཆོད་ཕྱིར་ཐོགས་སྦྱིན་པ་ནི་ཚངས་པ་སྟེ་སྐུ་རྡོ་རྗེ་བྱེད་པའི་སླད་
- 181 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
དུའོ། །མེ་ཏོག་ལྷུང་བའི་དབང་གིས་ཕྱག་རྒྱ་རྣམ་པར་དག་པ་དབང་བསྐུར་བ་ཉིད་
སྦྱིན་པ་ནི་དབང་ཕྱུག་སྟེ་གསུང་རྡོ་རྗེ་བྱེད་པའི་སླད་དུའོ། །དར་དཔྱངས་དང་ཅོད་
པན་སྦྱིན་པ་ནི་ཁྱབ་འཇུག་སྟེ་ཐུགས་རྡོ་རྗེ་བྱེད་པའི་སླད་དུའོ། །དེ་བཞིན་དུ། མཚན་
ཡང་དག་པར་བརྗོད་པར་ཡང་། གཙུག་ཕུད་ཕུད་བུ་ལྕང་ལོ་ཅན། །རལ་པ་མུན་ཛ་
ཅོད་པན་ཐོགས། །གདོང་ལྔ་ཟུར་ཕུད་ལྔ་དང་ལྡན། །ཟུར་ཕུད་ལྔ་པ་མེ་ཏོག་ཐོད།།
ཅེས་པ་སྟེ། རྒྱུད་གཞན་ཐམས་ཅད་དུ་བཅོམ་ལྡན་འདས་ཀྱི་ངེས་པའོ། །འདིར་སྟོན་
པ་པོའི་དབང་ལ་མངོན་པར་དབང་བསྐུར་བའི་དགེ་སློང་ངམ་དགེ་སློང་མ་འམ་དགེ་
ཚུལ་ལམ་ཁྱིམ་པས་གཡོག་ལ་སོགས་པའི་ཆོས་དང་ཁྱིམ་པའི་ཆོས་མི་བྱའོ། །
གལ་ཏེ་རལ་གྲི་དང་སྣག་ཚ་དང་ཚོང་ལ་སོགས་པ་བྱེད་ན་དེའི་བཀའ་བཅག་པར་
འགྱུར་ཞིང་། བཀའ་བཅག་པ་ལས་མནར་མེད་པ་འགྲོ་བར་འགྱུར་ཏེ་སློབ་དཔོན་
གྱི་ཆོས་རྣམ་པར་བཤིག་པའི་ཕྱིར་རོ། །འདིར་ཡང་སྡོམ་པ་སྦྱིན་པ་དང་ཡོན་ཕུལ་
བ་ལ་དབང་དོན་བཤད་པ་སྔར་བསྟན་པའི་ཚིག་རྣམས་ཀྱིས་སོ། །དེ་ལྟར་བུ་མོ་
དང་གཞོན་ནུ་མས་བཀྲུ་བ་དང་གསུང་གི་རྗེས་སུ་གནང་བ་དང་རབ་གནས་དང་
བཅས་པའི་དབང་གོང་མ་རྣམས་དང་རྡོ་རྗེ་གསུམ་གྱི་ཕྱག་རྒྱ་དང་དམ་ཚིག་དང་
སྡོམ་པ་སྦྱིན་པ་དང་ཡོན་ཕུལ་བ་ལ་དབང་དོན་བཤད་པ་རྣམས་ཀྱིས་རྡོ་རྗེ་སློབ་
དཔོན་བདག་པོའི་དབང་གི་ཆོ་གའི་རབ་ཏུ་གནས་པའི་ངེས་པའོ། །
ད་ནི་རྡོ་རྗེ་སློབ་དཔོན་བདག་པོ་ཆེན་པོར་དབང་བསྐུར་བ་བརྗོད་པར་བྱའོ།།
དེ་ཡང་སྔར་བསྟན་པའི་དབང་བསྐུར་བ་འཇིག་རྟེན་པ་བཅུ་དང་འཇིག་རྟེན་ལས་
འདས་པའི་དབང་བཅུ་གཅིག་པས་མངོན་པར་དབང་བསྐུར་བ། རྒྱས་འགྲེལ་དང་
བཅས་པའི་རྒྱུད་ཐམས་ཅད་ཐོས་ཤིང་ཤེས་པར་གྱུར་པ་རྣལ་འབྱོར་པའམ་གྲུབ་པར་
- 182 -



དབང་གི་ཆོ་ག་ཡེ་ཤེས་རྒྱ་མཚོ།
གྱུར་པ་ན་བདག་པོ་ཆེན་པོ་ཉིད་ཀྱི་སླད་དུ་རང་རིགས་སྐྱེས་སམ་དམངས་རིགས་
སྐྱེས་ལ་སོགས་པའི་རིགས་བཅུ་སློབ་མས་བླ་མ་ལ་དབུལ་བར་བྱ་སྟེ། དེ་ཡང་ཁྱིམ་
ན་གནས་པ་རྣལ་འབྱོར་པའམ་གྲུབ་པར་གྱུར་པ་རྣམས་ཀྱིས་རང་གི་རིགས་ལས་
སྐྱེས་པ་དང་། རབ་ཏུ་བྱུང་བ་ལས་རྣལ་འབྱོར་པའམ་གྲུབ་པར་གྱུར་པ་རྣམས་ཀྱིས་
དམངས་རིགས་མོ་ལ་སོགས་པའོ། །འདིར་རྩ་བའི་རྒྱུད་དུ་བཅོམ་ལྡན་འདས་ཀྱིས་
གསུངས་པ། ཚ་མོ་དང་ནི་བུ་མོ་དང༌། །སྲིང་མོ་དེ་བཞིན་སྐྱེད་བྱེད་མ། །དེ་བཞིན་
ཆུང་མའི་མ་དང་ནི། །དེ་བཞིན་ཞང་པོའི་བུད་མེད་དང༌། །ཕ་ཡི་སྤུན་ཟླའི་ཆུང་མ་
དང༌། །དེ་བཞིན་ཕ་ཡི་སྲིང་མོ་དང༌། །རང་གི་མ་ཡི་སྤུན་ཟླ་ཉིད། །རང་གི་ཆུང་མ་
མཆོག་གཟུགས་ཅན། །སྒྲོལ་མ་ལ་སོགས་ཆོས་ཁམས་མཐར། །རང་རིགས་ལས་
སྐྱེས་རིག་མ་བཅུ། །ཐར་པ་འདོད་པའི་ཁྱིམ་པ་ཡིས། །དབང་གི་དུས་སུ་རབ་སྦྱིན་
བྱ། །རིག་མ་འདི་དག་རིགས་བསྲུང་ཕྱིར། །གལ་ཏེ་བླ་མར་མི་འབུལ་ན། །དེ་ཚེ་
ཁྱིམ་ན་གནས་རྣམས་ལ། །གཞན་གྱིས་དབང་བསྐུར་སྦྱིན་མི་བྱ། །དཀྱིལ་འཁོར་དུ་
ནི་དབང་བསྐུར་བའི། །དམངས་རིགས་སྐྱེས་སོགས་གཞན་དག་གིས། །དགེ་སློང་
དགེ་ཚུལ་རྣམས་ལ་ནི། །བླ་མས་ སྦྱིན་ བྱ་མི་ཡི་བདག །རླུང་སོགས་རིམ་པས་
དམངས་རིགས་མོ། །རྒྱལ་རིགས་དེ་བཞིན་བྲམ་ཟེ་མོ། །རྗེ་མོ་གདོལ་མོ་ཉ་པ་མོ། །
གར་མ་དེ་བཞིན་ཚོས་མཁན་མོ། །ཀོ་ལྤགས་བྱེད་མ་གཏུམ་མོ་དང་། །ཆོས་ཁམས་
མཐར་སྐྱེས་མ་སྟེ་བཅུ། །རིག་མ་ཆེན་མོར་ཡང་དག་བརྗོད། །ལོངས་སྤྱོད་གྲོལ་
འབྲས་རབ་ཏུ་སྟེར། །ཞེས་པ་སྟེ་རིམ་པ་ལྟར། ཕ་རོལ་ཏུ་ཕྱིན་པ་བཅུ་དང་། དབང་
བཅུ་དང་། སྟོབས་བཅུ་དང༌། ཤེས་པ་བཅུ་ལ་སོགས་པ་རྣམ་པར་དག་པར་འགྱུར་
བའོ། །དེ་བཞིན་དུ། སངས་རྒྱས་རྣམ་པར་སྣང་མཛད་ཆེ། །ཐུབ་པ་ཆེན་པོ་ཐུབ་
- 183 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
ཆེན་ལྡན། །གསང་སྔགས་ཚུལ་ཆེན་ལས་བྱུང་བ། །གསང་སྔགས་ཚུལ་ཆེན་བདག་
ཉིད་ཅན། །ཕ་རོལ་ཕྱིན་བཅུ་ཐོབ་པ་སྟེ། །ཕ་རོལ་ཕྱིན་པ་བཅུ་ལ་གནས། །ཕ་རོལ་
ཕྱིན་བཅུ་དག་པ་སྟེ། །ཕ་རོལ་ཕྱིན་པ་བཅུ་ཡི་ཚུལ། །མགོན་པོ་ས་བཅུའི་དབང་ཕྱུག་
སྟེ། །ས་བཅུ་ལ་ནི་གནས་ པ་པོ། །ཤེས་བཅུ་རྣམ་དག་བདག་ཉིད་ཅན། །ཤེས་
བཅུ་རྣམ་དག་འཆང་བ་པོ། །རྣམ་པ་བཅུ་པོ་དོན་བཅུའི་དོན། །ཐུབ་དབང་སྟོབས་
བཅུ་ཁྱབ་པའི་བདག །ཀུན་གྱི་དོན་ནི་མ་ལུས་བྱེད། །རྣམ་བཅུ་དབང་ལྡན་ཆེ་བ་
པོ། །ཞེས་པ་སྟེ། དཀྱིལ་འཁོར་གྱི་བདག་པོ་ཆེན་པོ་ཉིད་བྱེད་པའི་སླད་དུ་རྡོ་རྗེ་
སློབ་དཔོན་གྱི་གནས་མངོན་པར་འདོད་པས་ཕྱག་རྒྱ་བཅུ་དབུལ་བར་བྱའོ། །ཞེས་
པ་ནི་དེ་བཞིན་གཤེགས་པའི་ངེས་པའོ། །དེ་ལྟར་ཕྱག་རྒྱ་བཅུ་ཕུལ་ནས་བཀའ་
སྩལ་དོན་དུ་གཉེར་བར་བྱ་སྟེ། ཀྱེ་བཅོམ་ལྡན་འདས་ཕ་རོལ་ཏུ་ཕྱིན་པ་ཐམས་
ཅད་ནི་བདག་གིས་ཇི་ཞིག་བགྱི། དེ་ནས་སློབ་དཔོན་གྱིས་གསུངས་པ། བཅུའི་
ནང་ནས་རང་གི་ཆུང་མ་འདི་བཟུང་ནས་དེ་དང་ལྷན་ཅིག་ཏུ་བདག་ལ་གསོལ་བ་
གདབ་པར་བྱོས་ཤིག་ཅེས་པའོ། །དགེ་སློང་དང་དགེ་ཚུལ་རྣམས་ལ་ནི་གཏུམ་མོ་
མཐར་སྐྱེས་མ་རང་གི་ཆུང་མར་བྱའོ། །དེ་ནས་བླ་མའི་ངེས་པས་རང་གི་ཆུང་མ་
མཆོག་གཟུགས་ཅན་ནམ་གཏུམ་མོ་དེ་བཟུང་ནས་ཆུང་མ་ཆོས་ཁམས་རྡོ་རྗེ་མ་དེ་
དང་གཉིས་ཀྱིས་གསེར་ལ་སོགས་པའི་མེ་ཏོག་རྣམས་ཀྱིས་མཎྜལ་བྱས་ཏེ། དེ་
ནས། ཁྱོད་ཀྱི་སྐུ་ལ་ཤ་ཁྲག་དང་། །བཤང་གཅི་ཤུ་ཀྲ་མ་མཆིས་ཤིང་། །བཅོ་བརྒྱད་
ཁམས་ཀྱང་མི་མངའ་བ། །རྡོ་རྗེའི་སྐུ་ལ་ཕྱག་འཚལ་བསྟོད། །ཅེས་པ་དང་། སྒྲིབ་
པ་ཐམས་ཅད་བཅོམ་པ་ཡི། །ཞེས་པ་ལ་སོགས་པ་སྔར་བསྟན་པ་རྣམས་ཀྱིས་
གསོལ་བ་གདབ་པར་བྱའོ། །དེ་ལྟར་གསོལ་བ་བཏབ་པར་གྱུར་པའི་སློབ་མ་ཆུང་
- 184 -



དབང་གི་ཆོ་ག་ཡེ་ཤེས་རྒྱ་མཚོ།
མ་དང་བཅས་པ་གཟིགས་ནས་སློབ་དཔོན་གྱིས་སྒྲ་རྡོ་རྗེ་མ་རྒྱན་ཐམས་ཅད་བཀྲོལ་
ཞིང་གཅེར་བུར་བྱ་སྟེ་སློབ་མ་ལ་འཁྱུད་དུ་གཞུག་པར་བྱའོ། །འདིར་སྒྲ་རྡོ་རྗེ་མ་ནི་
གདོལ་པ་མོའམ་ཆུང་མའི་མ་སྟེ་རབ་ཏུ་བྱུང་བ་དང་ཁྱིམ་པ་ལ་རིམ་པ་བཞིན་དུའོ།།
དེ་བཞིན་དུ། ཤར་ལ་སོགས་པ་ཕྱོགས་རྣམས་སུ་སྒྲོལ་མ་དང་གོས་དཀར་མོ་དང་
མཱ་མ་ཀཱི་དང་སྤྱན་མ་དང་མེ་ལ་སོགས་པ་ཕྱོགས་བྲལ་རྣམས་སུ་རེག་བྱ་རྡོ་རྗེ་མ་
དང་གཟུགས་རྡོ་རྗེ་མ་དང་དྲི་རྡོ་རྗེ་མ་སྟེ་རིམ་པ་ལྟར་རབ་ཏུ་བྱུང་བའི་ཕྱོགས་ལ་
དམངས་ རིགས་མོ་དང་། རྒྱལ་ རིགས་མོ་དང༌། བྲམ་ཟེ་མོ་དང་། རྗེ་ རིགས་ མོ་
དང༌། ཉ་བ་མོ་དང་། གར་མཁན་མོ་དང༌། ཚོང་མཁན་མོ་དང་། ཀོ་ལྤགས་མཁན་
མོ་རྣམས་དང་ཁྱིམ་ པའི་ ཕྱོགས་ ལ་ ཚ་མོ་དང་། བུ་མོ་དང༌། སྲིང་མོ་དང་། སྐྱེད་
བྱེད་མ་དང་། ཞང་པོའི་བུད་མེད་དང་། ཕའི་སྤུན་ཟླའི་ཆུང་མ་དང་། ཕའི་སྲིང་མོ་
དང༌། མའི་སྤུན་ཟླ་རྣམས་རིམ་པ་བཞིན་དུ་སྟེ། དེ་རྣམས་རྣལ་འབྱོར་མའི་འཁོར་
ལོ་གཅེར་མོ་སྐྲ་གྲོལ་མ་ཕྱག་ན་གྲི་གུག་དང་ཐོད་པ་ཅན་སྔར་བཀོད་པའི་རིག་མ་
དགུ་པོ་རྣམས་ཀྱིས་རིམ་པ་བཞིན་དུ་འཁྱུད་དུ་གཞུག་པར་བྱའོ། །དེ་བཞིན་དུ།
བདག་པོ་ཆེན་པོ་རྣམ་པ་གསུམ་སྔར་བསྟན་པའི་གདན་ལ་བཀོད་ནས་ཁྲུས་བྱ་བ་
ནི་བུམ་པ་བཅུ་དང་དམངས་རིགས་མོ་ལ་སོགས་ པ་ སྔར་བསྟན་པའི་ རིག་མ་
བཅུས་དགེ་སློང་ལའོ། །དེ་རྣམས་ཀྱི་ནང་ནས་ཕྱག་རྒྱ་མོ་དྲུག་གིས་བུམ་པ་བཞི་
དང༌། རྒྱལ་བ་དང་རྣམ་པར་རྒྱལ་བའི་བུམ་པ་དག་གིས་དགེ་ཚུལ་ལའོ། །ཁྱིམ་པ་
ལ་ནི་རང་གི་ཆུང་མ་དང་ཚ་མོ་ལ་སོགས་པ་ལྷག་མ་དགུའི་ནང་ནས་གཅིག་སྟེ།
རིག་མ་གཉིས་ཀྱིས་བུམ་པ་གཅིག་དང་རྣམ་པར་རྒྱལ་བའི་བུམ་པས་བཀྲུ་བར་བྱ་
ཞིང་གསུང་ངམ་རྗེས་སུ་གནང་བ་སྦྱིན་པར་བྱ་སྟེ་སྔར་བསྟན་པའི་ཆོ་གས་སོ། །
- 185 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དེ་ནས་གོང་མ་ལས་ཀྱང་གོང་མའི་དབང་བསྐུར་བ་སྦྱིན་པའི་དོན་དུ། ཨོཾ་ཨོ་
པྲཛྙཱ་ཨུ་པཱ་ཡོ་ཞེས་པ་ལ་སོགས་པས་གསོལ་བ་གདབ་པར་བྱའོ། །འདིར་རིག་མ་
ནི་ཞུན་མའི་གསེར་དང་མཚུངས་ཤིང་རྒྱན་ཐམས་ཅད་དང་ལྡན་པའི་བུ་མོ་མཛེས་
མ་ལོ་བཅུ་གཉིས་ནས་ཉི་ཤུའི་མཐར་ཐུག་པ་རྡུལ་དང་ལྡན་པ་སློབ་དཔོན་གྱིས་
འཁྱུད་པར་བྱ་བ་སྟེ། འདིར་བུམ་པའི་དབང་སྦྱིན་པའི་དོན་དུ་རིག་མ་དེའི་ནུ་མ་
ལ་སློབ་མའི་ཡན་ལག་རེག་ཏུ་གཞུག་པར་བྱ་ཞིང་བླ་མས་ཀྱང་སློབ་མའི་ཆུང་མའི་
ནུ་མ་ལ་རེག་པར་བྱའོ། །གསང་བའི་དབང་ལ་སློབ་དཔོན་གྱིས་མན་ངག་བཞིན་
དུ་རིག་མ་དེ་ལ་སྙོམས་པར་ཞུགས་ནས་ས་བོན་དང་བཅས་པའི་རྡོ་རྗེ་ཉིད་དག་
པའི་སློབ་མ་ཆུང་མ་དང་བཅས་པ་གཉི་གའི་ཁར་གཞུག་པར་བྱ་ཞིང་སློབ་མའི་
མིག་བཅིངས་ཏེ་བླ་མས་ཤེས་རབ་ཀྱི་ན་ར་ནཱ་སི་ཀ་གཞིབ་པར་བྱའོ། །དེ་ནས་
ཤེས་རབ་ཡེ་ཤེས་ཀྱི་དབང་ལ་སློབ་དཔོན་གྱིས་གང་ལ་འཁྱུད་པ་སྔར་བསྟན་པའི་
རིག་མ་དེའམ། ཡང་ན་སློབ་བུའི་ཆུང་མ་ལ་སློབ་དཔོན་རང་གིས་དང་པོར་བགྲོད་
དེ། དེ་ནས་དབང་གི་དུས་ལ་བབ་པ་ན་སློབ་མ་ལ་རང་གི་ཆུང་མ་གཏད་པར་བྱའོ།།
གལ་ཏེ་ཕྱག་རྒྱ་བཅུ་ཡོད་ན་དེའི་ཚེ་གང་དང་གང་ལ་འདོད་པ་སྤྱོད་པར་ནུས་པའི་
སློབ་མ་ལ་ཕྱག་རྒྱ་དེ་དང་དེ་དག་གཏད་པར་བྱ་སྟེ། ཇི་སྲིད་མཚན་མོ་ཕྱེད་ནས་ཆུ་
ཚོད་གཉིས་ཀྱི་རྗེས་ལ་ཉི་མ་འཆར་བ་དེ་སྲིད་དུའོ། །དེ་ལྟར་དབང་གསུམ་ནི་འདིར་
བུད་མེད་ལ་སྦྱར་ཡང་འཛག་པ་མེད་པའི་དགའ་བ་གསུམ་མོ། །དེ་བཞིན་དུ། སླར་
ཡང་ཕྱག་རྒྱ་ཆེན་པོ་ལྷན་ཅིག་སྐྱེས་པའི་དགའ་བ་དུ་བའི་ལམ་ལ་སོགས་པ་ལྡན་པ་
ཡང་བརྗོད་པར་བྱ་སྟེ་འདིར་ནི་དབང་བཞི་ཀ་འཛག་པ་མེད་པའི་དགའ་བ་བཞིའོ།།
དེ་ནས་ཚོགས་ཀྱི་འཁོར་ལོ་གཤེགས་སུ་གསོལ་ནས་སློབ་མ་ལ་སྡོམ་པ་སྦྱིན་པ་
- 186 -



དབང་གི་ཆོ་ག་ཡེ་ཤེས་རྒྱ་མཚོ།
དང་ཡོན་དབུལ་བ་དང་དབང་གི་དོན་བཤད་པར་བྱ་སྟེ་སྔར་བསྟན་པ་རྣམས་ཀྱིས་
སོ། །དེ་ལྟར་རིག་མ་བཅུ་ཕུལ་ནས་གསོལ་བ་གདབ་པ་དང་
། ཚོགས་ཀྱི་འཁོར་ལོར་
རྡོ་རྗེ་མཆོད་པ་དང་
། རིག་མ་རྣམས་ཀྱིས་ཁྲུས་བྱ་ཞིང་གསུང་གི་རྗེས་སུ་གནང་བ་
དང༌། གོང་མ་ལས་ཀྱང་གོང་མའི་དབང་བསྐུར་བ་དང་། དམ་ཚིག་དང་སྡོམ་པ་སྦྱིན་
པ་དང༌། ཡོན་ཕུལ་བ་ལ་དབང་དོན་བཤད་པ་རྣམས་ཀྱིས་རྡོ་རྗེ་སློབ་དཔོན་བདག་
པོ་ཆེན་པོའི་དབང་གི་ཆོ་གའི་ངེས་པའོ། །
དེ་ལྟར་ན་བསོད་ནམས་ཀྱི་ཚོགས་དང་ཡེ་ཤེས་ཀྱི་ཚོགས་མཐར་ཕྱིན་པ་ལས་
ས་བཅུ་གཉིས་ཀྱི་དབང་ཕྱུག་མཁས་པ་སྒྱུ་འཕྲུལ་ཆེན་པོ་འཆང་བ་སྐྱེ་དགུའི་བདག་
པོ་སེམས་ཅན་ཐམས་ཅད་ཀྱི་སྟོན་པར་འགྱུར་བ་ཉིད་དེ། འཇིག་རྟེན་གསུམ་ན་གཞོན་
ལུས་གཅིག །གནས་བརྟན་རྒན་པོ་སྐྱེ་དགུའི་བདག །གསུམ་ཅུ་ རྩ་ གཉིས་མཚན་
འཆང་བ། །སྡུག་གུ་འཇིག་རྟེན་གསུམ་ན་མཛེས། །ཞེས་པ་དང་། ཕྱིར་མི་ལྡོག་པ་
ཕྱིར་མི་འོང་། །འདྲེན་པ་རང་རྒྱལ་བསེ་རུའི་ཚུལ། །ངེས་འབྱུང་སྣ་ཚོགས་ལས་བྱུང་
བ། །འབྱུང་བ་ཆེན་པོ་རྒྱུ་གཅིག་པོ། །དགེ་སློང་དགྲ་བཅོམ་ཟག་པ་ཟད། །འདོད་
ཆགས་བྲལ་བས་དབང་པོ་ཐུལ། །བདེ་བ་རྙེད་པས་འཇིགས་མེད་ཐོབ། །བསིལ་བར་
གྱུར་པ་རྙོག་པ་མེད། །ཅེས་པ་དང་། མགོ་ཟླུམ་བརྟུལ་ཞུགས་ཆེན་པོ་འཆང་། །ཚངས་
པར་སྤྱོད་པ་བརྟུལ་ཞུགས་མཆོག །དཀའ་ཐུབ་མཐར་ཕྱིན་དཀའ་ཐུབ་ཆེ། །གཙང་
གནས་དམ་པ་གོ་ཏ་མ། །བྲམ་ཟེ་ཚངས་པ་ཚངས་པ་ཤེས། །མྱ་ངན་འདས་པ་ཚངས་
པ་ཐོབ། །གྲོལ་བ་ཐར་པ་རྣམ་གྲོལ་ལུས། །རྣམ་གྲོལ་ཞི་བ་ཞི་བ་ཉིད། །ཅེས་པ་དང་།
རྡོ་རྗེ་སློབ་དཔོན་གྱི་དབང་གི་ངེས་པའོ། །
དེ་ལྟར་སློབ་དཔོན་གྱི་དབང་ལ་གཉིས་སུ་འབྱེད་པའི་མན་ངག་ཐུན་མོང་མ་ཡིན་
- 187 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པ་འདི་དང་བྲལ་ན། རྒྱུད་འགྲེལ་གྱི་དགོངས་པ་དང་འགལ་བར་འགྱུར་ཏེ། དེའི་རྒྱུ་
མཚན་ནི་བླ་མའི་མན་ངག་དང་རྒྱུད་འགྲེལ་ཆེན་པོ་མཚུངས་ལྡན་དུ་སྦྱར་བ་ལས་
རྟོགས་པར་བྱའོ། །དེ་བཞིན་དུ། རྡོ་རྗེ་སློབ་མའི་དབང་བཞི་དང་། རྡོ་རྗེ་སློབ་དཔོན་
བདག་པོའི་དབང་བཞི་དང་། བདག་པོ་ཆེན་པོའི་དབང་བཞི་རྣམས་ལ་མཚུངས་
པ་དང་མི་མཚུངས་པའི་ཁྱད་པར་ཇི་སྙེད་གསུངས་པ་རྣམས་ཀྱང་ངོ༌། །དེ་ལྟར་དུས་
ཀྱི་འཁོར་ལོའི་དཀྱིལ་འཁོར་དུ་དབང་བསྐུར་བ་ནི་རྣལ་འབྱོར་མ་དང་། རྣལ་འབྱོར་
གྱི་རྒྱུད་ཐམས་ཅད་ལ་དབང་བསྐུར་བར་འགྱུར་ཞིང་། རྒྱུད་ཐམས་ཅད་ཀྱི་སྟོན་པ་
པོ་དང་། སྔགས་ཐམས་ཅད་ཀྱི་རྗེས་སུ་གནང་བ་སྦྱིན་པ་པོ་དང༌། དངོས་གྲུབ་ཐམས་
ཅད་ཀྱི་སྒྲུབ་པ་པོ་སྟེ། དུས་ཀྱི་འཁོར་ལོའི་རྒྱུད་སྟོན་པ་པོ་རྡོ་རྗེ་སློབ་དཔོན་ནི། བཅོམ་
ལྡན་འདས་འཇམ་དཔལ་ཇི་ལྟ་བ་དང༌། དུས་ཀྱི་འཁོར་ལོ་དང་པོའི་སངས་རྒྱས་
ཇི་ལྟ་བ་དེ་བཞིན་དུ་ཐར་པ་དོན་དུ་གཉེར་བའི་སློབ་མ་རྣམས་ཀྱིས་བལྟ་བར་བྱའོ།།
ཞེས་གསུངས་སོ། །གང་ཡང་འདུས་པ་ལ་སོགས་པ་དང་དགྱེས་པའི་རྡོ་རྗེ་ལ་སོགས་
པ་བསྡུས་པའི་རྒྱུད་འགའ་ཞིག་ཏུ་བུམ་པའི་དབང་ལ་སློབ་དཔོན་གྱི་དབང་དུ་
གསུངས་པ་ནི་དྲང་བའི་དོན་ཏེ། དཔལ་འཁོར་ལོ་སྡོམ་པའི་བསྡུས་པའི་རྒྱུད་ཀྱི་
འགྲེལ་པ་ལས། འདིར་གལ་ཏེ་དང་པོ་བུམ་པའི་དབང་བསྐུར་བས་སློབ་དཔོན་དུ་
འགྱུར་ན། དེའི་ཚེ་གསང་བ་དང་ཤེས་རབ་ཡེ་ཤེས་དང་བཞི་པས་ཇི་ཞིག་བྱ། རྡོ་རྗེ་
སློབ་དཔོན་ནི་རྡོ་རྗེ་འཆང་གི་མིང་སྟེ། དེ་ཇི་ལྟར་དང་པོ་བུམ་པའི་དབང་གིས་དབང་
བསྐུར་བས་ཐོབ་པར་གྱུར། དེ་བས་ན་འདི་ནི་བྱིས་པའི་སྐྱེ་བོ་རྣམས་ཀྱི་འཁྲུལ་བ་
སྟེ། རིགས་པས་འཐད་པ་ནི་མ་ཡིན་ནོ། །ཞེས་འཕགས་པ་ཕྱག་ན་རྡོ་རྗེས་གསུངས་
པ། དཔལ་དགྱེས་པ་རྡོ་རྗེ་བསྡུས་པའི་རྒྱུད་ཀྱི་འགྲེལ་པར་ཡང་། སློབ་དཔོན་གྱི་
- 188 -



དབང་གི་ཆོ་ག་ཡེ་ཤེས་རྒྱ་མཚོ།
དབང་ནི་དྲང་བའི་དོན་དུ་བུམ་པ་ཡིན་ལ། ངེས་པའི་དོན་དུ་ནི་བཞི་པ་ལ་སོགས་
པ་ཡོངས་སུ་རྫོགས་པ་ཁོ་ན་སློབ་དཔོན་ཞེས་བརྗོད་ཀྱི་བུམ་པ་ཙམ་ནི་མ་ཡིན་ནོ། །
ཅིའི་ཕྱིར་ཞེ་ན། སློབ་དཔོན་གྱི་ངེས་ཚིག་དང་མི་ལྡན་པའི་ཕྱིར་རོ། །དེ་བས་ན།།
གཉིས་དང་གཉིས་སུ་ཕྱེ་བ་ཡིས། །བུམ་སོགས་དང་པོ་བཞི་མཐའ་ཅན། །འཇིག་
རྟེན་འཇིག་རྟེན་འདས་དབྱེ་བས། །དབང་བསྐུར་རྫོགས་པར་ཤེས་པར་བྱ། །ཞེས་
པའི་ཐ་ཚིག་སྟེ། རྩ་བའི་རྒྱུད་འབུམ་ཕྲག་ལྔ་པ་དང་། རྒྱུད་འབུམ་པའི་མངོན་པར་
བརྗོད་པ་ཞེས་བྱ་བ་དང་། དང་པོའི་སངས་རྒྱས་ཞེས་པ་རྩ་བའི་རྒྱུད་ཆེན་པོ་རྣམས་
ལས་རྒྱས་པར་ཁོང་དུ་ཆུད་པར་བྱའི། འདིར་ནི་མངོན་བསྡུས་ཏེ་བསྟན་པ་ཙམ་མོ།།
ཞེས་པ་དང་། གསུམ་པ་ལས་གཞན་བཞི་པ་སྟེ། །བཞི་པ་སླར་ཡང་དེ་བཞིན་ཞེས།།
གསུངས་པའི་ཕྱིར་ན་བཞི་པ་ནི། །གསུམ་པ་མ་ཡིན་གཞན་དུ་དཔྱད། །ཅེས་པ་ནི།
ངེས་པའི་དོན་དུ་རྡོ་རྗེ་སློབ་དཔོན་གྱི་དབང་དུ་བཤད་དོ། །དེ་ལྟར་ན་དབང་རྣམ་
པ་བཞི་པོ་དྲང་བ་དང་ངེས་པའི་དོན་གྱི་འཇིག་རྟེན་དང་འཇིག་རྟེན་ལས་འདས་པ་
ཞེས་བྱ་བར་བཞག་གོ །ཞེས་འཕགས་པ་རྡོ་རྗེ་སྙིང་པོས་གསུངས་ཤིང༌། འཕགས་
པ་སྤྱན་རས་གཟིགས་ཀྱིས་ཀྱང་། འདུས་པ་ལ་སོགས་པ་ལས་བུམ་པ་ལ་སོགས་
པའི་དབང་དེ་ནི་ཀུན་རྫོབ་ཏུ་སློབ་དཔོན་བྱེད་པའི་ཆེད་དུ་བརྡ་ཙམ་སྟེ་དེ་ཁོ་ན་ཉིད་
ནི་མ་ཡིན་ནོ། །ཞེས་པ་དང༌། བུམ་པ་ལ་སོགས་པའི་དབང་བསྐུར་བ་རྣམས་ཀྱིས་
མངོན་པར་དབང་བསྐུར་ཏེ། དེ་ནས་རྒྱུད་ཐམས་ཅད་ཤེས་ཤིང་དམ་བཅའ་བ་ལ་
གནས་པའི་སློབ་མ་ནི་རྡོ་རྗེ་སློབ་དཔོན་བདག་པོའི་སླད་དུ་དབང་བསྐུར་བར་བྱའོ།།
ཞེས་པ་དང༌། དེ་ནས་འགྲེལ་བཤད་དང་བཅས་པའི་རྒྱུད་ཐམས་ཅད་ཐོས་ཤིང་
ཤེས་པར་གྱུར་པ་ན་བདག་པོ་ཆེན་པོ་ཉིད་ཀྱི་སླད་དུ་ཞེས་པ་ལ་སོགས་པ་རྒྱ་ཆེར་
- 189 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
གསུངས་པའི་ཕྱིར་རོ། །དེ་བཞིན་དུ། བསྡུས་པའི་རྒྱུད་གཞན་དང་གཞན་ལས་ཆུ་
ལ་སོགས་པའི་དབང་ལ་ཡང་རྣམ་པར་ངེས་པ་མེད་དེ། དཔལ་ལྡན་དྲི་མ་མེད་པའི་
འོད་ལས། འདིར་རྒྱུད་གཞན་དང་གཞན་ལས་བྱིས་པའི་སྐྱེ་བོ་གཞུག་པའི་སླད་དུ་
དེ་བཞིན་གཤེགས་པ་ལྔ་དག་པས་དབང་ལྔ་སྟེ། རྣམ་པར་སྣང་མཛད་ཀྱིས་ཆུའི་
དབང་དང་རིན་ཆེན་འབྱུང་ལྡན་གྱིས་ཅོད་པན་ནོ། །ཞེས་གང་གསུངས་པ་དེ་ལ་སྔ་
མ་དང་ཕྱི་མ་འགལ་ཏེ། རྒྱུད་ཐམས་ཅད་ལས་དཀྱིལ་འཁོར་དུ་མེ་ཏོག་དོར་བས་སློབ་
མའི་རིགས་ཀྱི་ལྷ་གང་ཡིན་པ་དེས་ཅོད་པན་དང་རིགས་ཀྱི་ཕྱག་རྒྱ་དེའི་དངོས་
གྲུབ་བོ་ཞེས་པ་ནི་བཅོམ་ལྡན་འདས་ཀྱིས་ངེས་པའོ། །དེས་ན་མཚན་ཡང་དག་
པར་བརྗོད་པ་ལས། སངས་རྒྱས་ལྔ་བདག་ཅོད་པན་ཅན། །ཞེས་གསུངས་པའི་ཕྱིར་
གང་དུ་མེ་ཏོག་ལྷུང་བའི་དེ་བཞིན་གཤེགས་པ་དེ་ཅོད་པན་དུ་འགྱུར་གྱི་ཐམས་
ཅད་དུ་རིན་ཆེན་འབྱུང་ལྡན་ནི་མ་ཡིན་ནོ། །དེ་བཞིན་དུ། བསྡུས་པའི་རྒྱུད་ལས།
ཆུ་ལ་སོགས་པའི་དག་པ་མེད་དེ་ཆོ་ག་གཞན་སྟོབས་དང་ལྡན་པའི་ཕྱིར་རོ། །ཞེས་
པ་ལ་སོགས་པ་གསུངས་སོ། །དེ་ལྟ་བས་ན་བསྡུས་པའི་རྒྱུད་ཙམ་ལ་བརྟེན་ནས་
པཎྜི་ཏའི་གཞུང་རྣམས་དང༌། དེ་དག་གི་རྗེས་སུ་འབྲང་བ་རྣམས་ཀྱིས་ནི་རྒྱུད་སྡེའི་
དགོངས་པ་མི་རྟོག་སྟེ། དེ་དག་ལ་སྦས་པ་ཉིད་ཀྱི་ཕྱིར་རོ། །དེ་བཞིན་དུ། བུམ་པའི་
དབང་ཡང་དཀར་འཛིན་ལ་རེག་པས་ཡིན་གྱི་བུམ་ཆུས་ནི་མ་ཡིན་ཏེ། འཁོར་ལོ་
སྡོམ་པ་བསྡུས་པའི་རྒྱུད་ཀྱི་འགྲེལ་པར། འདིར་རྒྱུད་གཞན་དང་དགོངས་པའི་སྐད་
གཞན་དང་ངེས་པའི་དོན་གྱིས་སླར་ཡང་བུམ་པའི་སྒྲས་ནུ་མ་བརྗོད་དེ། དེ་ལ་རེག་པ་
ལས་འགྱུར་བའི་བདེ་བ་གང་ཡིན་པ་ནི་བུམ་པའི་དབང་བསྐུར་བའོ། །ཞེས་གསུངས་
ལ། མཆོག་གི་དང་པོའི་སངས་རྒྱས་ལས་ཀྱང༌། ཤེས་རབ་ནུ་མར་ཡན་ལག་ནི། །
- 190 -



དབང་གི་ཆོ་ག་ཡེ་ཤེས་རྒྱ་མཚོ།
རེག་པས་བྱང་ཆུབ་སེམས་འཕོའི་བདེ། །འོ་མ་འཛིན་པས་དབང་བསྐུར་བ། །གང་
ལས་བདེ་ཐོབ་དེ་བྱིས་པའོ། །ཞེས་པ་ལ་སོགས་པ་གསུངས་ཤིང་། བསྡུས་པའི་རྒྱུད་
ཀྱི་རྒྱལ་པོར་ཡང་། དཔལ་ལྡན་ཤེས་རབ་ནུ་མ་ལ་ཡང་དང་པོར་རེག་པ་གང་ཡིན་
བུམ་པའི་དབང་ནི་དེ་ཉིད་དོ། །ཞེས་འཕགས་པ་འཇམ་དཔལ་གྱིས་བསྡུས་ཤིང་།
དཔལ་དགྱེས་པའི་རྡོ་རྗེ་བསྡུས་པའི་རྒྱུད་དུ་ཡང་། དབང་ནི་བཞི་ཡི་གྲངས་ཀྱིས་
ནི། །དགའ་བ་ལ་སོགས་རིམ་ཤེས་བྱ། །ཞེས་འཕགས་པ་རྡོ་རྗེ་སྙིང་པོས་བསྡུས་
སོ། །དཔལ་ཕྱག་ན་རྡོ་རྗེས་ཀྱང་། དགའ་བ་ནི་བུམ་པའི་དབང་དུ་འགྱུར་རོ། །མཆོག་
ཏུ་དགའ་བ་ནི་གསང་བའི་དབང་དུ་འགྱུར་རོ། །དགའ་བྲལ་གྱི་དགའ་བ་ནི་ཤེས་
རབ་ཡེ་ཤེས་ཀྱི་དབང་དུ་འགྱུར་རོ། །ལྷན་ཅིག་སྐྱེས་པའི་དགའ་བ་ནི་བཞི་པ་
དེ་ཡང་དེ་བཞིན་ཉིད་ཀྱི་དབང་དུ་འགྱུར་རོ། །ཞེས་པ་དང༌། དང་པོ་དགའ་བ་རབ་
ཏུ་བརྗོད། །མཆོག་ཏུ་དགའ་བ་གཉིས་པ་སྟེ། །དགའ་བྲལ་དགའ་བ་གསུམ་པའོ།།
ལྷན་ཅིག་སྐྱེས་པ་བཞི་པ་ཉིད། །ཅེས་པ་དེ་ལྟ་བུ་ལ་སོགས་པ་ནི་དབང་གི་དོན་ནོ།།
ཞེས་པ་ལ་སོགས་པ་གསུངས་པའི་ཕྱིར། བུམ་ཆུ་གཏོར་བ་ལས་དགའ་བའི་དགའ་
བ་ཇི་ལྟར་མཚོན་པར་ནུས་ཏེ་མི་ནུས་ན་ཡང་བུམ་པའི་དབང་དུ་ཇི་ལྟར་འགྱུར།
དེས་ན་འདི་ནི་དགོངས་པའི་སྐད་མ་ཤེས་པ་རྣམས་ཀྱི་འཁྲུལ་བ་སྟེ་སྒྲ་ཇི་བཞིན་
པར་བཟུང་བས་སོ། །དེའི་ཕྱིར་རྩ་བའི་རྒྱུད་རྣམས་ལས་དགའ་བ་བཞི་ལ་དབང་
བཞི་གསུངས་ཤིང་། ས་བཅུ་པ་རྣམས་ཀྱིས་ཀྱང་མཐུན་པར་བཀྲལ་ལོ། །དེ་ལ་
དང་པོ་གསུམ་ནི་འགྱུར་བའི་ཆོས་ཅན་ཉིད་ཀྱི་ཕྱིར་འཇིག་རྟེན་ཀུན་རྫོབ་ཀྱི་དབང་
ཡིན་ལ། བཞི་པ་ནི་འགྱུར་བ་མེད་ཅིང་སྤྲོས་པ་མེད་པ་ཉིད་ཀྱི་ཕྱིར་འཇིག་རྟེན་ལས་
འདས་པ་དོན་དམ་པའི་དབང་སྟེ། ལས་ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་རྒྱ་རྣམ་
- 191 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པར་སྤངས་པའོ། །དེའི་ཕྱིར་གང་དག་དབང་བཞི་པ་ཡང་ལས་ཀྱི་ཕྱག་རྒྱའམ་ཡེ་
ཤེས་ཀྱི་ཕྱག་རྒྱ་ལ་བརྟེན་པར་སྨྲ་བ་དེ་དག་གིས་ནི་དབང་གསུམ་པ་དང་བཞི་པ་
ཁྱད་པར་མེད་པར་ཁས་བླངས་པར་འགྱུར་རོ། །དེ་ལྟ་ན་ནི་རྩ་བའི་རྒྱུད་རྣམས་དང་།
དཔལ་ལྡན་ས་བཅུ་པ་རྣམས་ཀྱི་གསུང་དང་འགལ་བར་འགྱུར་ཏེ། རེ་ཤིག་དཔལ་
འཁོར་ལོ་སྡོམ་པ་བསྡུས་པའི་རྒྱུད་ཀྱི་འགྲེལ་པར། བཅོམ་ལྡན་འདས་ཀྱིས་འཇིག་
རྟེན་པའི་བདེན་པས་ལས་ཀྱི་ཕྱག་རྒྱའི་རྗེས་སུ་ཆགས་པ་ལས་བྱུང་བ་དབང་པོ་
གཉིས་ལས་སྐྱེས་པ་འགྱུར་བའི་བདེ་བ་ཤེས་རབ་ཡེ་ཤེས་སོ། །ཞེས་གསུངས་པ་
དེ་ནི་དོན་དམ་པའི་བདེན་པ་མ་ཡིན་ནོ། །གང་གི་ཕྱིར་ཞེ་ན། བཞི་པ་སླར་ཡང་དེ་
བཞིན་ནོ་ཞེས་པའི་བཅོམ་ལྡན་འདས་ཀྱི་གསུངས་པ་ལས་སོ། །འདིར་བྱིས་པའི་
སྐྱེ་བོ་རྣམས་གསུམ་པ་ཤེས་རབ་ཡེ་ཤེས་དེ་ཉིད་དབང་བསྐུར་བ་བཞི་པའོ་ཞེས་སྨྲ་
བར་འགྱུར་ཏེ། དེས་ན་བརྗོད་པར་བྱའོ། །འདིར་གསུམ་པ་ཤེས་རབ་ཡེ་ཤེས་དེ་ཉིད་
སླར་ཡང་དེ་བཞིན་གྱི་སྒྲས་བཞི་པར་མི་འགྱུར་རོ། །གལ་ཏེ་གསུམ་པ་དེ་ཉིད་དེའི་
ཚེ་བསྐྱར་ནས་བརྗོད་ན་ཚིག་ཟློས་པའི་སྐྱོན་དུ་ཐལ་བར་འགྱུར་རོ། །ཅི་སྟེ་གསུམ་
པ་ནི་རྒྱུ་ཡིན་ཞིང་བཞི་པ་ནི་འབྲས་བུའོ། །རྒྱུ་དང་འབྲས་བུ་དག་ལ་དབྱེ་བ་མེད་
པའི་ཕྱིར། བཞི་པ་ཡང་གསུམ་པར་གྲུབ་བོ་ཞེས་བྱིས་པ་རྣམས་ཀྱི་ཚིག་འབྱུང་
བར་འགྱུར་ཏེ། དེས་ན་བརྗོད་པར་བྱའོ། །འདི་ཉིད་བཅོམ་ལྡན་འདས་ཀྱི་གསུང་མ་
ཡིན་ཏེ། སྔར་བརྗོད་པའི་དོན་དམ་པའི་བདེན་པ་ལས་སོ། །གང་གི་ཕྱིར་བཅོམ་
ལྡན་འདས་ཀྱིས་འབྲས་བུ་གསུམ་བསྒྲུབ་པའི་ཕྱིར་ཕྱག་རྒྱ་གསུམ་གསུངས་པའི་
ཕྱིར་རོ། །འདིར་ སྔགས་ཀྱི་ཚུལ་ལ་འབྲས་བུ་རྣམ་པ་གསུམ་སྟེ། འདོད་པ་དང་
གཟུགས་དང་ཐམས་ཅད་མཁྱེན་པའི་དངོས་གྲུབ་ཀྱི་དབྱེ་བས་སོ། །དེ་ལ་ལས་ཀྱི་
- 192 -



དབང་གི་ཆོ་ག་ཡེ་ཤེས་རྒྱ་མཚོ།
ཕྱག་རྒྱའི་དངོས་གྲུབ་ནི་འདོད་པ་ན་སྤྱོད་པའི་འབྲས་བུའོ། །ཡེ་ཤེས་ཀྱི་ཕྱག་རྒྱས་
དངོས་གྲུབ་ནི་གཟུགས་ན་སྤྱོད་པའི་འབྲས་བུའོ། །ཕྱག་རྒྱ་ཆེན་པོའི་དངོས་གྲུབ་
ནི་ཐམས་ཅད་མཁྱེན་པའི་འབྲས་བུའོ། །འདོད་ཆགས་དང༌ བྲལ་བ་རྣམས་ཀྱི་
གཟུགས་མད་པའི་ཁམས་ཀྱི་འབྲས་བུ་སྟེ་ཕྱག་རྒྱ་གསུམ་སྤངས་པའོ། །དེའི་ཕྱིར་
ཕྱག་རྒྱ་ཆེན་པོའི་བསྒྲུབ་པ་ལ་ལ་ལས་ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་རྒྱ་ནི་རྒྱུར་
མི་འགྱུར་ཏེ། ལས་ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་རྒྱ་བསྒོམ་པ་ཡོངས་སུ་སྤངས་
པའི་ཕྱིར་དང་། ཕྱག་རྒྱ་ཆེན་པོ་བསྒོམ་པ་ངེས་པའི་ཕྱིར་རོ། །འདིར་དབང་པོ་གཉིས་
ལས་སྐྱེས་པ་འཛག་པ་ནི་འདོད་པ་ན་སྤྱོད་པའི་བདེ་བའོ། །གཡོ་བའི་མཚན་ཉིད་
ནི་གཟུགས་ན་སྤྱོད་པའི་བདེ་བ་སྟེ་བདེ་བ་ཆེན་པོར་མི་འགྱུར་རོ། །གསུམ་པའི་རྒྱུ་
ལས་སྐྱེས་པ་དང་འཛག་པ་དང་གཡོ་བ་ནི་གསུམ་པའི་འབྲས་བུའོ། །དེ་ནི་སངས་
རྒྱས་རྣམས་ཀྱིས་བཞི་པར་མ་གསུངས་ཏེ། རྒྱུ་མཐུན་པའི་འབྲས་བུ་ཉིད་ལས་སོ།།
འདིར་བཞི་པ་ནི་གསུམ་པའོ་ཞེས་སངས་རྒྱས་པ་རྣམས་སྨྲ་བར་འགྱུར་ཏེ། དེ་བས་
ན་བཅོམ་ལྡན་འདས་ཀྱིས་མཆོག་གི་དང་པོའི་སངས་རྒྱས་སུ་གསུངས་པ། འདོད་
པ་ན་སྤྱོད་དངོས་གྲུབ་ནི། །ལས་ཀྱི་ཕྱག་རྒྱས་བསྒྲུབ་པར་བྱ། །ཡེ་ཤེས་ཕྱག་རྒྱས་
གཟུགས་ཁམས་ཀྱི། །འོག་མིན་གནས་ཀྱི་མཐར་ཐུག་པ། །ཡན་ལག་ཕྱག་རྒྱ་ཆེ་
བསྒོམས་པས། །རྣལ་འབྱོར་ཆེན་པོས་ཀུན་མཁྱེན་ཉིད། །འགྱུར་མེད་བདེ་བའི་རང་
བཞིན་བསྒྲུབ། །སྐྱེ་བ་འདིར་ནི་སངས་རྒྱས་ཉིད། །ཅེས་པའོ། །དེའི་ཕྱིར་མཁས་
པ་རྣམས་ཀྱིས་འདི་ཐམས་ཅད་རྒྱུད་གཞན་གྱིས་རྟོགས་པར་བྱའོ། །ཞེས་དཔལ་
ཕྱག་ན་རྡོ་རྗེས་གསུངས་ལ། འཕགས་པ་འཇིག་རྟེན་དབང་ཕྱུག་གི་ཞལ་སྔ་ནས་
ཀྱང་། འདིར་གལ་ཏེ་གསུམ་པ་འགྱུར་བའི་བདེ་བ་ཤེས་རབ་ཡེ་ཤེས་ཀུན་ཏུ་བཟང་
- 193 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པོ་བདེ་བ་ཆེན་པོ་བཞི་པ་ཡིན་ན་དེའི་ཚེ་མངོན་པར་བརྗོད་ཟིན་པ་མངོན་པར་
བརྗོད་པར་འགྱུར་རོ། །དེ་ལྟར་ཡང་རིགས་པ་མ་ཡིན་ཏེ། གང་གི་ཕྱིར་ཟློག་པའི་
སྐྱོན་དུ་ཐལ་བར་འགྱུར་བའི་ཕྱིར་རོ། །ཇི་ལྟར་ལག་པ་ཞེས་བརྗོད་པའི་རྗེས་ལ་
སླར་ཡང་ལག་པ་དང༌། དེ་བཞིན་དུ། སླར་ཡང་ཞོ་བཞིན་ནོ། །འདི་ནི་བྱིས་པ་
དང་སྨོན་པའི་ཚིག་སྟེ་མཁས་པ་རྣམས་ཀྱིས་ནི་མ་ཡིན་ནོ། །དེའི་ཕྱིར་བཞི་པ་ཞེས་
གསུངས་པའི་ཕྱིར་གསུམ་པར་མི་འགྱུར་རོ། །དེ་ཡང་དེ་བཞིན་ནོ། །ཞེས་གསུངས་
པའི་ཕྱིར་ཤེས་རབ་ཡེ་ཤེས་དེ་ཉིད་དོ། །བཅོམ་ལྡན་འདས་ཀྱི་གསུང་འདིའི་ཕྱིར་
མ་རྟོགས་པ་ཉམས་པ་རྣམས་ནི་བཞི་པ་དེ་ཡང་དེ་བཞིན་ནོ། །ཞེས་པའི་སྒྲས་
བཅོམ་ལྡན་འདས་ཀྱིས་གསུམ་པ་གསུངས་ཏེ་བཞི་པ་ཞེས་བྱ་བར་མི་འགྱུར་རོ། །
ཞེས་སྨྲ་བར་འགྱུར་ཏེ། འདིར་བྱིས་པའི་བློ་ཅན་དབང་པོ་གཉིས་ལས་བྱུང་བའི་
འགྱུར་བའི་བདེ་བ་ལ་མངོན་པར་ཆགས་པ། མི་འགྱུར་བའི་བདེ་བ་ཆེན་པོའི་ཡེ་ཤེས་
ལས་ཉམས་པ་རྣམས་ཀྱི་ཆོས་མ་ཡིན་པའི་རབ་ཏུ་འཇུག་པའོ། །དེའི་ཕྱིར་བྱང་
ཆུབ་ཀྱི་སེམས་འཕོ་བའི་བདེ་བ་ནི་ཀུན་ཏུ་བཟང་པོ་བདེ་བ་ཆེན་པོའི་ཡེ་ཤེས་བཞི་
པར་མི་འགྱུར་རོ། །ཞེས་པ་དང་། དེའི་ཕྱིར་བཞི་པ་ནི་གསུམ་པར་མི་འགྱུར་རོ། །
འདིར་གལ་ཏེ་ཐིག་ལེ་འདོར་བའི་གསུམ་པ་ཤེས་རབ་ཡེ་ཤེས་དེ་ཉིད་བཞི་པ་
ཡིན་ན་དེའི་ཚེ་བཅོམ་ལྡན་འདས་བཅུ་དྲུག་ཕྱེད་ཕྱེད་ཐིག་ལེ་འཆང་བར་མི་འགྱུར་
ཞིང་། གལ་ཏེ་བཞི་པ་ཁྱད་པར་དགའ་བ་ཡིན་ན་དེའི་ཚེ་དགའ་བ་དང་མཆོག་
དགའ་དང་ཁྱད་པར་དགའ་བ་དང་ལྷན་ཅིག་སྐྱེས་པ་བསམ་གཏན་བཞི་པའི་རྩེ་མོ་
འཆང་བར་མི་འགྱུར་རོ། །དེའི་ཕྱིར་དེ་བཞིན་གཤེགས་པའི་ཡེ་ཤེས་ནི་དབང་པོ་
དང་བྲལ་ཞིང་རང་རིག་པའོ། །དེའི་ཕྱིར་རྣལ་འབྱོར་པས་བྱང་ཆུབ་ཀྱི་སེམས་ཤིན་
- 194-



དབང་གི་ཆོ་ག་ཡེ་ཤེས་རྒྱ་མཚོ།
ཏུ་བརྟན་པར་བསྲུང་བར་བྱ་སྟེ་དོར་བར་མི་བྱའོ། །ཐིག་ལེ་ལ་གཞན་བྱང་ཆུབ་ཀྱི་
སེམས་ཀྱི་ཐིག་ལེ་དང་བྲལ་བ་ཆུ་དང་གཅི་བ་ལ་སོགས་པ་གང་དག་ལུས་སམ་ཕྱི་
རོལ་ལ་ཡོད་ཀྱང་སངས་རྒྱས་ཉིད་ཀྱི་འབྲས་བུ་གཏེར་བར་བྱེད་པར་མི་འགྱུར་རོ།།
ཞེས་པ་དང༌། འདིར་གལ་ཏེ་ཤེས་རབ་ཀྱི་ཡེ་ཤེས་ནི་ཤེས་རབ་ཀྱི་ཡེ་ཤེས་ཏེ་འཕོ་
བའི་མཚན་ཉིད་ཤེས་རབ་ཀྱི་རྒྱུ་ལས་སྐྱེས་པའི་འབྲས་བུ་ཐབས་ཀྱི་ཤེས་རབ་ཡེ་
ཤེས་ཡིན་ན། དེའི་ཚེ་ཐབས་ཀྱི་རྒྱུ་ལས་སྐྱེས་པའི་འབྲས་བུ་ནི་ཤེས་རབ་ཀྱི་ཐབས་
ཡེ་ཤེས་སུ་འགྱུར་ཏེ། ཕྱག་རྒྱ་ཆེན་པོའི་དངོས་གྲུབ་ཀྱི་དོན་དུའོ། །དེ་ལྟར་ན་ཕན་
ཚུན་ལྟོས་པ་ཉིད་ཀྱི་ཕྱིར་ཡེ་ཤེས་གཉིས་སུ་འགྱུར་རོ། །དེ་ལྟར་གཉི་གའི་ཡེ་ཤེས་
སོ་སོར་གྱུར་ན་གཉིས་སུ་མེད་པའི་ཡེ་ཤེས་མེད་དོ། །གཉིས་སུ་མེད་པའི་ཡེ་ཤེས་
མེད་པའི་ཕྱིར་སངས་རྒྱས་ཉིད་ཀྱང་མེད་པར་འགྱུར་ཏེ། རྣམ་པར་དག་པ་མཆོག་
ཏུ་མི་འགྱུར་བའི་ཡེ་ཤེས་དང་བྲལ་བའི་ཕྱིར་རོ། །གལ་ཏེ་ཤེས་རབ་ཀྱི་ཡེ་ཤེས་
ཤེས་རབ་ཡེ་ཤེས་ཡིན་ན་དེའི་ཚེ་ཐབས་ཀྱི་ཡེ་ཤེས་སོ་ཞེས་པ་སྟེ། དེ་ལྟར་ན་སྐྱོན་
སྔ་མ་བཞིན་ནོ། །ཞེས་པ་དང་། དེ་ཁོ་ན་ཉིད་ཀྱི་བརྡ་ཚིག་ཏུ་བརྗོད་པ་སྤངས་པ་
དམ་པའི་དོན་ཅན་ལས་ཀྱི་ཕྱག་རྒྱ་དང་ཡེ་ཤེས་ཀྱི་ཕྱག་རྒྱའི་དངོས་གྲུབ་སྤངས་པ་
ནི་ཕྱག་རྒྱ་ཆེན་པོའི་དངོས་གྲུབ་བསྒྲུབ་པའི་སླད་དུ་བཅོམ་ལྡན་འདས་ཀྱིས་རྒྱུད་
ཀྱི་རྒྱལ་པོ་ཐམས་ཅད་ལས་ངེས་པར་བསྟན་ཏོ། །ཞེས་པ་དང༌། དེ་ལྟར་དབང་
བཞི་པ་མ་རྟོགས་པའི་ཕྱིར། དབང་ཐམས་ཅད་དོན་མེད་པར་འགྱུར་རོ། །ཞེས་པ་
ལ་སོགས་པ་རྒྱ་ཆེར་གསུངས་ཤིང་། དགྱེས་པའི་རྡོ་རྗེ་རྩ་བའི་རྒྱུད་ལས་ཀྱང་། གསུམ་
པ་ལས་གཞན་བཞི་པ་སྟེ། །བཞི་པ་སླར་ཡང་དེ་བཞིན་ཞེས། །གསུངས་པའི་ཕྱིར་
ན་བཞི་པ་ནི། །གསུམ་པ་མ་ཡིན་གཞན་དུ་དཔྱད། །ཅེས་པ་དང༌། དཔེ་བྱད་བརྒྱད་
- 195 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
ཅུ་སོགས་སྤྲས་པའི། །མངའ་བདག་ཁུ་བ་ཡིན་ཞེས་པ། །བདེ་བ་འཛག་མེད་བརྟན་
པ་ཡིས། །ཚུལ་ཁྲིམས་རལ་པ་མེད་པ་རུ། །བསམ་གཏན་བཞི་པའི་མཐར་བཟུང་
སྟེ། །ཡིད་ཀྱི་མེ་ཏོག་མདངས་ཅན་འདི། །རླུང་གིས་ཡོངས་སུ་མི་འདའ་བར། །
བཅིངས་པས་དཔེ་བྱད་ལྡན་པར་འགྱུར། །ཞེས་པ་དང་། འཕོ་བའི་ཆོས་ཅན་མ་རིག་
པའོ། །ཞེས་པ་དང༌། འགྱུར་བའི་མ་རིག་འགགས་པ་ཡིས། །འདུ་བྱེད་འགག་པར་
འགྱུར་བ་སྟེ། །ཞེས་པ་ལ་སོགས་པ་ནས། འཕོ་བའི་སྐད་ཅིག་འགགས་འགྱུར་ན།།
རྣལ་འབྱོར་ཀུན་ལ་སངས་རྒྱས་ཉིད། །ཅེས་པ་ལ་སོགས་པ་དང་། ཀུན་མཁྱེན་གོ་
འཕང་འདོད་པ་ཡིས། །རྟོག་པ་རྣམ་པ་སྣ་ཚོགས་པ། །དེ་ཀུན་གང་ལ་མེད་གྱུར་
པ། །དེ་ལ་རྟག་ཏུ་བརྩོན་པར་བྱ། །ཞེས་གསུངས་ལ། དགྱེས་པའི་རྡོ་རྗེ་བསྡུས་
པའི་རྒྱུད་ཀྱི་འགྲེལ་པར་ཡང་། དེ་བས་ན་འཇིག་རྟེན་ལྟ་བུའི་ཡེ་ཤེས་རང་རིག་པ་
སྤངས་ལ་མི་འགྱུར་བའི་ཡེ་ཤེས་བདེ་བ་ཆེན་པོ་བསྒོམ་པར་ངེས་སོ། །དེའི་ཕྱིར།
རང་གཞན་ཡང་དག་རིག་པ་སྤངས། །མཁའ་མཉམ་རྡུལ་བྲལ་སྟོང་པ་ཉིད། །དངོས་
དང་དངོས་མེད་བདག་ཉིད་མཆོག །ཐབས་དང་ཤེས་རབ་ཤིན་ཏུ་འདྲེས། །ཆགས་
དང་ཆགས་བྲལ་རྣམ་པར་འདྲེས། །ཞེས་པས་བསྟན་ཏེ། འདི་ལྟར་འཇིག་རྟེན་པའི་
འདོད་ཆགས་གང་ཡིན་པ་དེ་ནི་འཇིག་པ་དང་འགྱུར་བ་དང༌། རང་ཉིད་འབའ་
ཞིག་རིག་པ་དང་། ཕྱོགས་གཅིག་པ་དང་། དངོས་པོ་དང་དངོས་པོ་མེད་པའི་བདག་
ཉིད་ཐ་དད་པ་དང་ཐབས་དང་ཤེས་རབ་ཡང་དག་པ་མ་ཡིན་པས་བརྡར་བསྟན་
ཅིང་ཆེར་མ་འདྲེས་པ་དང་ཆགས་པ་དང་བྲལ་བའི་ཕྱོགས་ཆེས་ཐ་དད་པའི་ཕྱིར།
གང་དེ་སྤངས་ལ་མི་འགྱུར་བའི་བཞི་པ་ཞེས་བྱ་བ་བསྒོམ་པར་ངེས་སོ། །དེ་བས་
ན་ལྷན་ཅིག་སྐྱེས་པའི་ཡེ་ཤེས་ཆེན་པོ་འདི་ཉིད་ལུས་ཅན་རྣམས་འཁོར་བ་ལས་
- 196 -



དབང་གི་ཆོ་ག་ཡེ་ཤེས་རྒྱ་མཚོ།
འདོན་ཞིང་། རིག་པ་འཛིན་པའི་གནས་སུ་ཁྲིད་དེ་དབུགས་ཆེན་པོ་འབྱིན་པ་སྟེ།
ཞེས་པ་དང་། དང་པོར་རེག་པར་འདོད་པ་དང༌། །གཉིས་པ་བདེ་བར་འདོད་པ་
དང༌། །གསུམ་པ་འདོད་ཆགས་འཇིག་པ་ཉིད། །དེས་ན་བཞི་པ་བསྒོམ་པར་བྱ། །
ཞེས་པ་བསྟན་ཏེ། འདི་ལྟ་སྟེ། བུམ་པ་དང་གསང་བ་དང་ཤེས་རབ་ཡེ་ཤེས་རྣམས་
ནི་ཉམས་ཤིང་འཇིག་པར་བྱེད་པའི་བདག་ཉིད་ཡིན་པས། བསམ་གཏན་བཞི་པ་
བསྒོམ་པར་ངེས་སོ། །དེ་བཞིན་དུ། མཆོག་གི་དང་པོའི་སངས་རྒྱས་ཀྱི་རྒྱུད་ལས་
ཀྱང་། གསུམ་པོ་འཇིག་རྟེན་ཀུན་རྫོབ་སྟེ། །བཞི་པ་དག་ནི་དོན་དམ་ཉིད། །ཅེས་
གསུངས་སོ། །མཆོག་ཏུ་དགའ་བ་སྲིད་པར་བརྗོད། །དགའ་བྲལ་ལས་ནི་མྱ་ངན་
འདས། །དབུ་མ་དགའ་བ་ཙམ་ཉིད་དེ། །དེ་ཕྱིར་ལྷན་ཅིག་སྐྱེས་པས་སྤངས། །ཞེས་
པ་དང་། དེ་ལྟར་བརྗོད་པའི་དགའ་བ་གསུམ་ནི་སྲིད་པ་སྟེ། འཇིག་རྟེན་པའི་རང་
བཞིན་ཅན་ཡིན་ཞིང་། གཏན་ཚིགས་འདིས་ན་འཇིག་རྟེན་དང་འཇིག་རྟེན་ལས་
འདས་པའི་ལྷན་ཅིག་སྐྱེས་པའི་དབྱེ་བས། སྔོན་མ་རྣམས་ཤེས་རབ་ཀྱི་རང་བཞིན་
གྱིས་དོར་ཏེ། གནས་ཕྱི་མ་རྣམས་ལ་འབད་པར་བྱའོ། །ཞེས་པ་དང་། གང་དུ་དབང་
པོ་གཉིས་ཀྱི་བདེ་བའི་སྐད་ཅིག་སྤངས་ཏེ། ལྷན་ཅིག་སྐྱེས་པ་ཆེན་པོར་གང་གནས་
པ་འདི་ནི་རིགས་སྔགས་འཆང་གི་སློབ་དཔོན་ཆེན་པོ་ཡིན་ནོ། །ཞེས་པ་དང་། གསུམ་
པོ་སྤངས་པ་ཉིད་ཀྱི་ཕྱིར། །ལྷན་ཅིག་སྐྱེས་པ་བྱང་ཆུབ་བརྗོད། །ཅེས་པ་དང་། དགའ་
བ་གསུམ་པོ་ནི་སྲིད་པ་གསུམ་པོ་བསྐྱེད་པས་ཡོངས་སུ་དོར་ཏེ། བཞི་པ་བསྒོམ་པར་
ངེས་སོ། །འདི་ལྟར་དགའ་བ་གསུམ་གྱི་མཚན་ཉིད་ཅན་གྱི་བུམ་པ་དང་གསང་བ་
དང་ཤེས་རབ་ཡེ་ཤེས་རྣམས་ནི་འཇིག་རྟེན་ལྟ་བུའི་བདེ་བ་སྟེ་ཀུན་རྫོབ་པ་ཉིད་
ཡིན་པའི་ཕྱིར་ཡོངས་སུ་དོར་ལ། ཡིད་ནང་དུ་ཆུད་པའི་བདེ་བ་འདོད་ཆགས་དང་
- 197 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བྲལ་བ་དང་དབུ་མ་སྤངས་པའི་བདེ་བ་དེ་ཉིད་ཀྱིས་སྤྱོད་པ་དང་གྲོལ་བ་སྟེར་བ་
ཡིན་ནོ། །ཞེས་པ་དང་། གང་གི་དུས་སུ་ལྷན་ཅིག་སྐྱེས་པ་ཆེན་པོ་ལ་གནས་པ་དེ་
ནི་ལས་དང་པོ་པའི་ས་ལས་འདས་ཏེ། དང་པོ་སྤྲིན་དང་འདྲ་བ་ཡིན། །གྲུབ་པས་
སྒྱུ་མ་ལྟ་བུར་འགྱུར། །ཞེས་པ་དང་། སེམས་ཅན་རྣམས་ནི་སངས་རྒྱས་ཉིད། །འོན་
ཀྱང་གློ་བུར་དྲི་མས་བསྒྲིབས། །དེ་ཉིད་བསལ་ན་སངས་རྒྱས་ཉིད། །ཅེས་པ་དང༌།
གློ་བུར་གྱི་དྲི་མ་ནི་འཛག་པ་ཡིན་ལ་དེའི་རྒྱུ་བ་བཅད་པ་ནི་སངས་རྒྱས་ཞེས་བྱ་
བའི་དོན་ཏོ། །ཞེས་པ་དང་། འཛག་ པའི་བདེ་བའི་ཆང་གིས་མྱོས་པ་ནི་སྨོན་པ་
ཡིན་ལ། དེ་བས་ན་འཛག་པ་མེད་པའི་བཏུང་བའི་བདེ་བ་ཅན་ནི་སྨྱོན་པ་དང་འདྲ་
བ་མ་ཡིན་ནོ། །ཞེས་པ་དང་། དེ་ལྟར་ན་དེ་བཞིན་གཤེགས་པས་གནས་གང་དུ་
སྨད་པར་གསུངས་པ་དེ་ནི་འཛག་པ་ལ་དགོངས་པ་ཡིན་ལ། གང་དུ་བསྔགས་པ་
མཛད་པ་དེ་ནི་མི་འགྱུར་བའི་བདེ་བ་འདི་ལྟ་བུ་ལ་དགོངས་པའི་ཕྱིར་རོ། །དེ་ལྟར་
ན་ཆགས་པ་འདི་ཉིད་མི་འགྱུར་བ་འདི་ནི་བྱིས་པའི་རྣལ་འབྱོར་པ་རྣམས་ཀྱི་ཡུལ་
མ་ཡིན་ཏེ། བཟློག་པའི་བསྒོམ་པ་འདི་ཉིད་ནི། །སངས་རྒྱས་མུ་སྟེགས་ཀྱིས་མི་
ཤེས། །ཞེས་པ་དང་། རྡོ་རྗེ་སློབ་དཔོན་བློ་དང་ལྡན་པས་དབང་ལ་འཆོལ་བའི་སྐྱོན་
སྤངས་ལ་དབང་བཞིའི་གོ་རིམ་བཞིན་དུ་བསྐུར་བར་བྱ་སྟེ། ཞེས་པ་ལ་སོགས་པ་
རྒྱ་ཆེར་གསུངས་ཏེ། དེ་ལྟ་བས་ན་གསུམ་པ་འགྱུར་བའི་ཆོས་ཅན་དྲང་བའི་དོན་
དང༌། བཞི་པ་འགྱུར་བ་མེད་པ་ངེས་པའི་དོན་ནི་སོ་སོར་མ་འདྲེས་པར་ཁོང་དུ་
ཆུད་པར་བྱ་སྟེ། རྩ་བའི་རྒྱུད་རྣམས་དང་དཔལ་ལྡན་ས་བཅུ་པ་རྣམས་ཀྱི་གསུང་
ལས་སོ། །གཞན་རྣམས་ཀྱི་ནི་སྤྱོད་ཡུལ་མ་ཡིན་པའི་ཕྱིར་དེ་དག་ལས་འཁྲུལ་བར་
མི་བྱའོ། །དེ་ཅིའི་ཕྱིར་ཞེ་ན། འཕགས་པའི་ཡུལ་དུ་མ་འོངས་པའི་སློབ་དཔོན་རྣམས་
- 198 -



དབང་གི་ཆོ་ག་ཡེ་ཤེས་རྒྱ་མཚོ།
ཀྱི་འཇུག་པ་གཟིགས་ནས་བསྡུས་པའི་རྒྱུད་གཞན་རྣམས་སུ་བཅོམ་ལྡན་འདས་
ཀྱིས་སྦས་པའི་ཕྱིར་ཏེ། དཔལ་ལྡན་དྲི་མ་མེད་པའི་འོད་ལས། འཕགས་པའི་ཡུལ་
འདིར་མ་འོངས་པའི་དུས་ན་རྡོ་རྗེ་སློབ་དཔོན་རྫས་ལ་བརྐམ་པ་དག་འབྱུང་བར་
འགྱུར་ཏེ། ཕྱུག་པོ་རྫས་ཀྱིས་མངོན་པར་ཁེངས་པ་རྣམས་ཀྱིས་ཁྱིམ་དུ་སོང་ནས།
རྫས་ཀྱི་དོན་དུ་ཆོས་འཚོང་བར་བྱེད་པར་འགྱུར་བ་དང༌། རྫ་ས་ལ་ཆགས་པས་སྐལ་
བ་དང་མི་ལྡན་པ་རྣམས་ལ་འཇིག་རྟེན་ལས་འདས་པའི་དབང་སྟེར་བར་འགྱུར་བ་
དང༌། དང་པོ་རྒྱལ་པོ་ལ་སོགས་པའི་མངག་གཞུག་པ་ཕྱི་ནས་བླ་མར་འགྱུར་བ་
དང༌། རྫས་ཀྱིས་དམན་པ་མི་དགེ་བ་བཅུའི་ལས་ཀྱི་ལམ་ཡོངས་སུ་བཏང་ཞིང་
སེམས་ཅན་སྐལ་བ་དང་ལྡན་པར་གྱུར་པ་གཞན་རྣམས་ལ་ཡང་འཇིག་རྟེན་ལས་
འདས་པའི་དབང་མི་སྟེར་བར་འགྱུར་བ་དང་། དེ་དག་རྣམས་ལ་ཉོན་མོངས་པ་སྐྱེད་
པར་འགྱུར་བ་དང་། རྫས་ཀྱི་དབང་གིས་གདུག་པའི་སེམས་ཅན་རྣམས་ལ་རྡོ་རྗེའི་
ཚིག་རབ་ཏུ་གསལ་བར་བྱེད་པར་འགྱུར་བ་དང་། གཞན་ཡང་རྡོ་རྗེའི་ཚིག་མི་ཤེས་
པ་ཕན་ཚུན་རྩོད་པ་བྱེད་པར་འགྱུར་བ་དང༌། མཁས་པའི་མངོན་པའི་ང་རྒྱལ་གྱིས་
རྒྱུད་ཀྱི་དོན་ལ་མི་ཤེས་པ་རྣམས་ཀྱང་རྒྱུད་ཀྱི་འགྲེལ་བཤད་བྱེད་པར་འགྱུར་བ་
དང༌། བདུད་ཀྱི་རིས་རྣམས་སེམས་ཅན་རྣམས་ཀྱི་བླ་མར་གྱུར་ནས་རྡོ་རྗེའི་ཚིག་
ཕྱིན་ཅི་ལོག་ཏུ་སྟོན་པར་འགྱུར་བ་དང་། སངས་རྒྱས་ཀྱི་ཡེ་ཤེས་དབང་པོ་གཉིས་
ལས་སྐྱེས་པའི་བདེ་བར་བྱིས་པའི་བློ་ཅན་རྣམས་ལ་སྟོན་པར་འགྱུར་བ་དང་། གསུམ་
པ་ཤེས་རབ་ཡེ་ཤེས་དེ་ཉིད་བཞི་པ་སྟེ། དེ་ཡང་དེ་བཞིན་ནོ་ཞེས་པའི་སྒྲས་རྒྱུ་དང་
འབྲས་བུ་དབྱེ་བ་མེད་པར་བཅོམ་ལྡན་འདས་ཀྱིས་གསུངས་སོ། །ཞེས་གསུམ་པའི་
ཡེ་ཤེས་སངས་རྒྱས་ཀྱི་ཡེ་ཤེས་སུ་སྨྲ་བར་འགྱུར་བ་དང༌། འཕགས་པའི་ཡུལ་གང་
- 199 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
དུ་མཁས་པའི་མངོན་པའི་ང་རྒྱལ་གྱིས་གླེགས་བམ་མཐོང་ནས་དབང་བསྐུར་མེད་
པར་རྡོ་རྗེ་ཐེག་པ་སྟོན་པ་པོ་བྱེད་པར་འགྱུར་བ་དེའི་ཕྱིར། དེ་ལྟར་མ་འོངས་པའི་
དུས་ཀྱི་གདུག་པའི་སློབ་དཔོན་རྣམས་ཀྱི་འཇུག་པ་གཟིགས་ནས། སངས་རྒྱས་
བཅོམ་ལྡན་འདས་ཀྱིས་རྒྱུད་དང་རྒྱུད་གཞན་ཐམས་ཅད་དུ་བཞི་པ་ཤེས་རབ་ཡེ་
ཤེས་ཀྱི་དབང་གསལ་པོར་མ་མཛད་དེ། རྩ་བའི་རྒྱུད་དང་བསྡུས་པའི་རྒྱུད་རྣམས་
སུ་བཞི་པ་ཤེས་རབ་ཡེ་ཤེས་དང་ཕྱག་རྒྱ་ཆེན་པོ་བསྒོམ་པ་དུ་བ་ལ་སོགས་པའི་
ལམ་ཤིན་ཏུ་སྦས་ཤིང་། རྩ་བའི་རྒྱུད་འགའ་ཞིག་ལ་རབ་ཏུ་གསལ་ལོ། །རྩ་བའི་
རྒྱུད་མཆོག་གི་དང་པོའི་སངས་རྒྱས་འདི་དག་དང་བསྡུས་པའི་རྒྱུད་ལ་ཡང་བཞི་པ་
ཤེས་རབ་ཡེ་ཤེས་རབ་ཏུ་གསལ་ཞིང་ཕྱག་རྒྱ་ཆེན་པོ་བསྒོམ་པ་དུ་བ་ལ་སོགས་
པའི་ལམ་ཡང་རབ་ཏུ་གསལ་བ་རྡོ་རྗེ་སློབ་དཔོན་བརྒྱུད་པའི་རིམ་པས་འོངས་པ་
མ་ཡིན་པ་སྟེ། དཔེར་ན་སྔགས་ཀྱི་ལྷ་དང་ ཕྱི་རོལ་གྱི་དངོས་གྲུབ་བསྒྲུབ་པའི་
ཐབས་དང་དཔའ་བོའི་རིམ་པ་དང་རང་བྱིན་གྱིས་བརླབ་པའི་རིམ་པ་ཡང་བླ་མ་
བརྒྱུད་པའི་རིམ་པས་འོངས་པ་མ་ཡིན་པ་བཞིན་ནོ། །རྣམ་པར་དག་པའི་རིམ་པ་
ཕྱག་རྒྱ་ཆེན་པོའི་དངོས་གྲུབ་སྟེར་བར་བྱེད་པ་པོ་འདི་མཆོག་གི་དང་པོའི་སངས་
རྒྱས་ལ་རབ་ཏུ་གསལ་བར་གླེགས་བམ་ལ་བྲིས་ཏེ་ཆུ་བོ་ཤཱི་ཏའི་བྱང་དུ་སེམས་ཅན་
སྐལ་བ་དང་ལྡན་པ་རྣམས་ཀྱི་སེམས་ཀྱི་ལྷག་པར་མོས་པ་མཁྱེན་ནས་བཅོམ་ལྡན་
འདས་ཀྱིས་བསྟན་ཅིང་། ཕྱག་ན་རྡོ་རྗེས་གླེགས་བམ་ལ་བྲིས་སོ། །མཚན་ཡང་
དག་པར་བརྗོད་པ་ཚད་མར་བྱས་ནས་སེམས་ཅན་རྣམས་ཐེ་ཚོམ་མེད་པར་འགྱུར་
བ་གང་ཡིན་པ་དེས་ན་སྔགས་ཀྱི་ཐེག་པའི་ཚུལ་ཐམས་ཅད་ཀྱི་ངེས་པའི་དོན་
མཚན་ཡང་དག་པར་བརྗོད་པ་ལས། བཅོམ་ལྡན་འདས་ཀྱིས་ ཕྱག་ན་རྡོ་རྗེ་ལ་
- 200 -



དབང་གི་ཆོ་ག་ཡེ་ཤེས་རྒྱ་མཚོ།
ཡང་དག་པར་བསྟན་ཏོ། །དེའི་ཕྱིར་གང་གིས་མཆོག་གི་དང་པོའི་སངས་རྒྱས་མི་
ཤེས་པ་དེས། མཚན་ཡང་དག་པར་བརྗོད་པ་མི་ཤེས་སོ། །གང་གིས་མཚན་ཡང་
དག་པར་བརྗོད་པ་མི་ཤེས་པ་དེས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་སོ། །གང་
གིས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་པ་དེས་སྔགས་ཀྱི་ཐེག་པ་མི་ཤེས་སོ།།
གང་གིས་སྔགས་ཀྱི་ཐེག་པ་མི་ཤེས་པ་དེ་དག་ཐམས་ཅད་ནི་འཁོར་བ་པ་སྟེ་བཅོམ་
ལྡན་འདས་རྡོ་རྗེ་འཛིན་པའི་ལམ་དང་བྲལ་བའོ། །དེ་ལྟ་བས་ན་མཆོག་གི་དང་
པོའི་སངས་རྒྱས་ནི་བླ་མ་དམ་པ་རྣམས་ཀྱིས་བསྟན་པར་བྱ་ཞིང་། ཐར་པ་དོན་དུ་
གཉེར་བའི་སློབ་མ་དམ་པ་རྣམས་ཀྱིས་མཉན་པར་བྱའོ། །ཞེས་པ་དང༌། བསྡུས་པའི་
རྒྱུད་ཀྱི་རྒྱལ་པོར་ཡང་། རྒྱུད་ཀྱི་རྒྱལ་པོ་ཐམས་ཅད་དག་ཏུ་ངེས་པར་རྡོ་རྗེའི་ཚིག་
ནི་རྡོ་རྗེ་ཅན་གྱིས་སྦས་པ་སྟེ། དང་པོའི་སངས་རྒྱས་སུ་ནི་སྲོག་ཆགས་རྣམས་ཀྱི་
ཐར་པའི་སླད་དུ་མ་ལུས་པ་ཡང་མངོན་སུམ་གསུངས། །ཞེས་པ་དང་། དེ་ཉིད་ཀྱི་
འགྲེལ་པར་ཡང་། དེ་ཅིའི་ཕྱིར་ཞེ་ན། འཕགས་པའི་ཡུལ་དུ་སངས་རྒྱས་པ་རྣམས་
ཀྱི་མཁས་པའི་མངོན་པའི་ང་རྒྱལ་གྱི་ཕྱིར་ཏེ། གང་གིས་སངས་རྒྱས་པའི་མཁས་པ་
རྣམས་བླ་མའི་སྲི་ཞུ་བྱས་པ་མེད་པར་གླེགས་བམ་མཐོང་ནས་བདག་ཅག་རྣམས་
ཀྱིས་རྡོ་རྗེའི་ཚིག་ཤེས་སོ། །ཞེས་བརྗོད་པར་འགྱུར་བའི་ང་རྒྱལ་དེས་དམྱལ་བར་
འགྲོ་བར་འགྱུར་ཏེ། དབང་ཡང་དག་པར་སྦྱིན་པ་མེད་པའི་ཕྱིར་རོ། །དེ་བས་ན་
སྦས་སོ། །དེས་ན་དང་པོའི་སངས་རྒྱས་སུ་ནི་ཤམ་བྷ་ལའི་ཡུལ་དུ་སྐྱེས་པ་ང་རྒྱལ་
མེད་པའི་སེམས་དང་ལྡན་པའི་སྲོག་ཆགས་རྣམས་ཀྱི་ཐར་པའི་སླད་དུ་མ་ལུས་པ་
ཡང་མངོན་སུམ་དུ་གསུངས་སོ། །ཞེས་པ་དང་། ཡང་། རྒྱུད་ཀྱི་རྒྱལ་པོ་ཐམས་ཅད་
ལས་ནི་ངེས་པར་རྡོ་རྗེའི་ཚིག་འདི་རྣལ་འབྱོར་པ་རྣམས་དག་ལ་གསུངས། །བྱིས་
- 201 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པ་རྣམས་ནི་སྨིན་པར་བྱེད་པའི་དོན་དུ་མཆོག་གི་སྙིང་རྗེ་དག་གིས་སྣ་ཚོགས་གཙོ་
བོས་སྦས། །དེའི་ཕྱིར་དེ་ནི་དབྱེ་བ་བྱས་ནས་ཉིན་ཞག་སོ་སོའི་དུས་སུ་རྣལ་འབྱོར་
པ་ཡིས་བསྒོམ་པར་བྱ། །ཕྱག་རྒྱའི་དངོས་གྲུབ་དོན་སླད་རྒྱལ་བ་མཆོག་གི་བསྐྱེད་
མཛད་གཞོམ་དུ་མེད་པ་དུས་ཀྱི་འཁོར་ལོའོ། །ཞེས་འཕགས་པ་འཇམ་དཔལ་གཞོན་
ནུར་གྱུར་པས་བསྡུས་ཤིང་། དེའི་འགྲེལ་པར་ཡང་། རྒྱུད་ཀྱི་རྒྱལ་པོ་ཐམས་ཅད་
ལས་བྱིས་པ་རྣམས་ནི་སྨིན་པར་བྱེད་པའི་དོན་དུ་མཆོག་གི་སྙིང་རྗེ་དག་གིས་སྣ་
ཚོགས་གཙོ་བོས་སྦས་ཏེ་བྱིས་པ་རྣམས་ལ་དབང་པོ་གཉིས་ཀྱི་བདེ་བ་རབ་ཏུ་
བསྟན་ཏོ། །ཞེས་པ་ལ་སོགས་པ་རྒྱ་ཆེར་གསུངས་ལ། དཔལ་ཕྱག་ན་རྡོ་རྗེའི་ཞལ་
སྔ་ནས་ཀྱང་། ཅིའི་ཕྱིར་བཅོམ་ལྡན་འདས་རྩ་བའི་རྒྱུད་ལས་བསྡུས་པའི་རྒྱུད་སྟོན་
པར་མཛད་ཅེ་ན། བཅོམ་ལྡན་འདས་ཀྱིས་གསུངས་པ་ལ། འདིར་སྙིགས་མ་ལྔའི་དུས་
ན་འཛམ་བུ་གླིང་པའི་མི་རྣམས་དང༌། ཁྱད་པར་དུ་འཕགས་པའི་ཡུལ་དུ་ཚེ་ཐུང་
ཤིང་ཤེས་རབ་དམན་པ་འབྱུང་བར་འགྱུར་རོ། །རྡོ་རྗེ་སློབ་དཔོན་གང་ཡིན་པ་དེ་
རྣམས་རྩ་བའི་ལྟུང་བ་ལ་འཇུག་པ་འབྱུང་བར་འགྱུར་རོ། །དགེ་སློང་རྣམས་མི་དགེ་
བ་བཅུ་བྱེད་པར་འབྱུང་བར་འགྱུར་རོ། །ཁྱིམ་ན་གནས་པ་དཀོན་མཆོག་གསུམ་
གྱི་རྫས་ཉེ་བར་ལོངས་སྤྱོད་པ་འབྱུང་བར་འགྱུར་རོ། །མཁས་པ་རྣམས་མ་ཐོས་པའི་
རྒྱུད་འཆད་པ་འབྱུང་བར་འགྱུར་རོ། །མཁས་པའི་མངོན་པའི་ང་རྒྱལ་གྱིས་རྒྱུད་ལ་
དཀའ་འགྲེལ་དང་འགྲེལ་བཤད་བྱེད་པ་འབྱུང་བར་འགྱུར་རོ། །རྒྱུད་ཀྱི་དོན་ཕྱིན་
ཅི་ལོག་ཏུ་བསྟན་ནས་དམྱལ་བར་འགྲོ་བ་འབྱུང་བར་འགྱུར་རོ། །གང་ཞིག་སངས་
རྒྱས་པ་རྨོངས་པ་དེ་རྣམས་བླུན་པོའི་དད་པ་ཉིད་ཀྱིས་ཁྱིམ་ན་གནས་པའི་སློབ་
དཔོན་རྣམས་ལ་བསྙེན་བཀུར་བྱེད་པར་འགྱུར་རོ། །ཐམས་ཅད་མཁྱེན་པའི་རྒྱལ་
- 202 -



དབང་གི་ཆོ་ག་ཡེ་ཤེས་རྒྱ་མཚོ།
མཚན་འཛིན་པ་རྣམས་ལ་སུན་འབྱིན་པ་འབྱུང་བར་འགྱུར་རོ། །སློབ་མ་གང་ཡིན་
པ་དེ་རྣམས་བླ་མ་དམ་པའི་སྐྱོན་ཚོལ་བ་འབྱུང་བར་འགྱུར་རོ། །བླ་མ་དམ་པ་མ་
ཡིན་པ་བཟའ་བ་དང་གཉིས་སུ་མེད་པ་རྣམས་ལ་བསྟོད་པ་དང་མཆོད་པ་བྱེད་
པར་འགྱུར་རོ། །བླ་མ་མཉེས་པར་བྱ་བར་གསུངས་པ་སངས་རྒྱས་ཀྱི་གསུང་མི་
བྱེད་པར་འགྱུར་རོ། །ཆོས་སྟོན་པ་པོ་རྣམས་མི་དགེ་བ་བཅུ་ལ་རབ་ཏུ་འཇུག་པ་
འབྱུང་བར་འགྱུར་རོ། །སྒྲུབ་པ་པོ་རྣམས་ཕྱི་རོལ་གྱི་བཟའ་བ་དང་བཏུང་བ་ལོངས་
སྤྱོད་པ་ལ་ཆགས་པ་འབྱུང་བར་འགྱུར་རོ། །བུད་མེད་ཀྱི་འགྲོ་བ་རྣམས་འདོད་པ་
ལ་ཤིན་ཏུ་བརྐམ་པ་འབྱུང་བར་འགྱུར་རོ། །དེའི་ཕྱིར་བཅོམ་ལྡན་འདས་ཀྱིས་རྩ་
བའི་རྒྱུད་ཐམས་ཅད་ལས་བསྡུས་པའི་རྒྱུད་བསྟན་ཏོ། །དེ་ཡང་རྡོ་རྗེའི་ཚིག་མང་
བ་ཉིད་ཀྱི་ཕྱིར་ཐར་པ་དོན་དུ་གཉེར་བའི་མཁས་པ་རྣམས་ཀྱིས་བླ་མ་དམ་པ་ཉེ་
བར་བསྟེན་པ་དང་། བྱང་ཆུབ་སེམས་དཔའ་རྣམས་ཀྱིས་མཛད་པའི་འགྲེལ་བཤད་
དང༌། རྒྱུད་ནི་རྒྱུད་གཞན་དུ་གསུངས་པས་ཤེས་པར་བྱའོ། །ཞེས་པ་དང་། དེ་ལྟར་
རྒྱུད་ཐམས་ཅད་དུ་གསུངས་པའི་དོན་ནི། གཙོ་བོར་རྩ་བའི་རྒྱུད་དམ། བྱང་ཆུབ་
སེམས་དཔའ་རྣམས་ཀྱིས་མཛད་པའི་འགྲེལ་བཤད་ཀྱིས། བཅུ་དྲུག་གི་དོན་འདི་
ཐམས་ཅད་ཡུལ་གཞན་ལྷོ་དང་བྱང་དུ་སོང་སྟེ་ཤེས་པར་བྱའོ། །གཞན་དུ་མཁས་
པའི་མངོན་པའི་ང་རྒྱལ་དང་ལྡན་པ་རྣམས་ཀྱིས་བྱིས་པའི་འགྲེལ་བཤད་ཀྱིས་
གསང་བའི་དོན་རྟོགས་པར་མི་འགྱུར་རོ། །ཞེས་གསུངས་ཤིང་། དཔལ་དགྱེས་པའི་
རྡོ་རྗེ་བསྡུས་པའི་རྒྱུད་ཀྱི་འགྲེལ་པ་ལས་ཀྱང་། སྙིགས་མ་ལྔ་ཡི་དུས་འདི་ལ། །འབྱུང་
བར་འགྱུར་བའི་སློབ་དཔོན་གང་། །དམ་པ་མིན་པའི་ལམ་ཞུགས་ནས། །རྣལ་འབྱོར་
སྤྱོད་པ་སྟོན་བྱེད་དེ། །འགྲེལ་པ་མ་གཏོགས་བསྡུས་པའི་རྒྱུད། །ཚུལ་ངན་རྣམས་
- 203 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཀྱིས་སྟོན་པར་བྱེད། །གཞན་གྱི་བུད་མེད་ནོར་ཞེན་ཕྱིར། །དམྱལ་བར་འགྲོ་བའི་
ནན་ཏན་བྱེད། །མངོན་ཤེས་ལྔ་སོགས་མ་རྟོགས་པར། །རྣལ་འབྱོར་སྤྱོད་ལ་ཅོ་
འདྲི་བའི། །རྟོག་གེའི་བསྟན་བཅོས་ང་རྒྱལ་གྱིས། །གང་ཞིག་འགྲེལ་པ་བྱེད་པར་
འགྱུར། །ཞེས་པ་དང་། དེ་ལྟར་ལོག་པའི་ཆོས་བསྟན་པ། །ཐམས་ཅད་ཡོངས་སུ་ཤེས་
ནས་སུ། །དེ་བས་འགྲེལ་པ་བྱེད་པའི་ཕྱིར། །དགྱེས་པའི་རྡོ་རྗེས་བདག་བསྐུལ་ལོ།།
ཞེས་པ་དང༌། སློབ་དཔོན་བདུད་ཀྱི་སྡེ་རྣམས་ཀྱིས། །རྡོ་རྗེ་སེམས་དཔའ་སངས་
རྒྱས་ཉིད། །ཕྱག་རྒྱ་དཀྱིལ་འཁོར་སྔགས་སོགས་ཀྱིས། །མ་འོངས་དུས་སུ་སྟོན་
པར་འགྱུར། །ཞེས་པ་ལ་སོགས་པ་རྒྱ་ཆེར་གསུངས་ཏེ། དེ་བས་ན་སྔགས་ཀྱི་ཐེག་
པ་འདིར་དྲང་བ་དང་ངེས་བའི་དོན་རྣམ་པར་འབྱེད་པ་ནི། རྩ་བའི་རྒྱུད་རྣམས་དང་།
ས་བཅུ་པ་རྣམས་ཀྱི་འགྲེལ་པ་ལ་བརྟེན་པར་བྱའོ། །དེ་དག་གིས་རྗེས་སུ་འབྲངས་
ནས་རྣམ་པར་དཔྱད་ན་རྒྱུད་ཀྱི་རྒྱལ་པོ་གཅིག་ཤེས་པས་མཐའ་དག་བདེ་བླག་ཏུ་
ཤེས་པར་འགྱུར་ཏེ། གང་གི་ཕྱིར་རྒྱུད་ཀྱི་རྒྱལ་པོ་ཐམས་ཅད་ཀྱི་བརྗོད་པར་བྱ་བའི་
དོན་ལ་ཁྱད་པར་མེད་པའི་ཕྱིར་ཏེ། དབང་བཅུ་གཅིག་གིས་མངོན་པར་དབང་
བསྐུར་བའི་མིའི་སྐྱེ་བ་ཁམས་དྲུག་དང་ལྡན་པ་ཕྱག་རྒྱ་ཆེན་པོ་དུ་བ་ལ་སོགས་པའི་
ལམ་བསྒོམ་པ་ལ་གཅིག་ཏུ་བརྩོན་པ། འཕོ་བའི་བག་ཆགས་དང་བྲལ་ཞིང་རྣམ་པར་
ཤེས་པའི་ཆོས་ཉིད་ལས་འདས་པའི་ཡེ་ཤེས་ཀྱི་སྐུ་གཞོམ་དུ་མེད་པ་སྐྱེ་བ་འདི་ལ་
མངོན་དུ་བྱེད་པ་དང་། བརྩོན་འགྲུས་དང་མི་ལྡན་པ་ཡང་སྐྱེ་བདུན་གྱི་མཐའ་ཚུན་
ཆད་ལ་མངོན་དུ་བྱེད་པ་ཉིད་དུ་ཁྱད་པར་མེད་པའི་ཕྱིར་རོ། །དེ་ཡང་། དཔལ་
ལྡན་རྡོ་རྗེ་སྙིང་པོའི་ཞལ་སྔ་ནས། དགྱེས་པའི་རྡོ་རྗེ་ཡིས་ནི་འཁོར་ལོ་སྡོམ་འདི་
དག་དང་གདན་བཞི་ཤེས་པར་འགྱུར། །འཁོར་ལོ་སྡོམ་པའི་ ཚིག་གི་ངེས་པར་
- 204 -



དབང་གི་ཆོ་ག་ཡེ་ཤེས་རྒྱ་མཚོ།
དགྱེས་པའི་རྡོ་རྗེ་དང་ནི་གདན་བཞི་ཤེས་འགྱུར་ཏེ། །གདན་བཞི་བས་ནི་འཁོར་
ལོ་སྡོམ་ཉུང་འདི་དང་དགྱེས་པའི་རྡོ་རྗེ་ཤེས་པར་འགྱུར། །ངེས་དོན་དང་པོའི་སངས་
རྒྱས་ཚིག་དང་འཁོར་ལོ་སྡོམ་པ་ཆེན་པོས་ཤེས་པར་འགྱུར། །ཞེས་པ་ལ་སོགས་
པ་དང༌། དགྱེས་རྡོར་འབུམ་ལྔའི་བདག་ཉིད་དང་། །མཆོག་གི་དང་པོའི་རྒྱུད་ཆེན་
དང་། །རྒྱུད་འབུམ་མངོན་སྤྱོད་ལ་སོགས་པའི། །དོན་བཤད་རྡོ་རྗེ་སྙིང་པོས་བྲིས།།
ཞེས་པ་དང༌། རྒྱུད་ཀྱི་རྒྱལ་པོའི་ཚོགས་གཞན་རྣམས་ལ་འགྲེལ་པ་རྣམས་ཀྱིས་
དོན་ནི་ཤེས་པར་འགྱུར། །གང་ཞིག་འགྲེལ་པ་དམན་པས་བསྡུས་རྒྱུད་ཚོགས་ཀྱིས་
གསང་བའི་ཚིག་ནི་འཆད་པར་བྱེད། །མིག་དམན་པ་དེས་ཆུ་ལ་ཡུན་རིང་སོང་བའི་
སྦྲུལ་གྱི་རྐང་པའི་རྗེས་ལྟར་འདོད། །རྒྱལ་བའི་མ་ལུས་རྒྱུད་ཀྱིས་ངེས་དོན་སྟོན་གྱི་
དྲང་བའི་དོན་ནི་མ་ཡིན་ནོ། །རྟོགས་ཕྱིར་གལ་ཏེ་འགྲེལ་པས་དྲང་དོན་གསལ་
བར་བྱེད་ན་ངེས་དོན་བརྫུན་དུ་འགྱུར། །དགོངས་པའི་སྐད་དང་དགོངས་སྐད་
མིན་དང་གཞན་ཡང་སྒྲ་ཇི་བཞིན་དང་ཇི་བཞིན་མིན། །ངེས་པའི་དོན་དང་དྲང་
དོན་དུ་ནི་རྒྱུད་མ་ལུས་པ་རྒྱལ་བས་བསྟན་པ་ཡིན། །དྲི་ལྡན་དྲི་ཆེན་ལ་སོགས་
ཕུང་པོ་གང་འདིར་ཕུང་པོ་དེ་རྣམས་ལྷ་རྣམས་མིན། །ཞལ་དང་ཕྱག་ཏུ་བཏབས་
པའི་ སངས་ རྒྱས་རྣམས་ནི་བྱང་ཆུབ་དོན་དུ་ལྷ་རྣམས་མིན། །མཐའ་དྲུག་གིས་
བསྐོར་འདུས་སོགས་རྒྱུད་གང་མཁས་པའི་བསྟན་བཅོས་ང་རྒྱལ་འཇོམས་པ་རུ། །
བཅོམ་ལྡན་འདས་ཀྱིས་བསྟན་པ་དེ་ནི་རྟོག་གེས་ཇི་ལྟར་ཤེས་པར་འགྱུར་བ་མིན།།
མེ་ལོང་དང་ནི་པྲ་ཏི་སེ་ན་དང་འདྲ་དུས་གསུམ་ཡང་དག་རིག་བྱེད་འདི། །དངོས་
དང་དངོས་མེད་རྟོག་པའི་དྲ་བ་དང་བྲལ་ཡེ་ཤེས་གང་ཞིག་གཉིས་མེད་པའོ། །ཞེས་
པ་ལ་སོགས་པ་རྒྱ་ཆེར་གསུངས་པའི་ཕྱིར་རོ། །དེ་ལྟ་བས་ན་བསྡུས་པའི་རྒྱུ་ཙམ་
- 205 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
དང༌། པཎྜི་ཏའི་འགྲེལ་པས་ནི་ཅི་ཡང་མི་རྟོགས་ཏེ་དོན་མེད་པ་དང་ཕྱིན་ཅི་ལོག་
པའོ། །འོ་ན་དེ་དག་ཏུ་ཆུའི་དབང་ལ་སོགས་པ་མ་དག་པ་དང་། བུམ་པའི་དབང་
ཆད་པ་དང༌། དབང་བཞི་པ་དང༌། སློབ་དཔོན་གྱི་དབང་འཁྲུལ་བ་ལ་སོགས་པས་
སྐྱོན་དུ་མ་དང་བཅས་པ་ཡིན་ན། འདིར་བརྗོད་པའི་དབང་བཅུ་གཅིག་སློབ་དཔོན་
གྱི་དབང་དང་བཅས་པ་དེ་ཉིད་གང་དུ་གསུངས་ཞེ་ན། དེ་དག་ནི་རྩ་བའི་རྒྱུད་
ཐམས་ཅད་ལས་ངེས་པའི་དོན་དུ་གསུངས་སོ། །ཞེས་པ་ས་བཅུ་པ་རྣམས་ཀྱིས་
མཐུན་པར་བཀྲལ་བ་ཉིད་དོ། །གཞན་ཡང་དུས་ཀྱི་འཁོར་ལོ་བསྡུས་པའི་རྒྱུད་
ལས་ཀྱང་གསལ་བར་གསུངས་ཤིང༌། མཁའ་འགྲོ་མ་རྡོ་རྗེ་གུར་ལས་ཀྱང་། ཆུ་ཡི་
དབང་ནི་དང་པོ་སྟེ། །ཅོད་པན་དབང་བསྐུར་གཉིས་པའོ། །གསུམ་པ་དར་དཔྱངས་
དབང་བསྐུར་ཏེ། །རྡོ་རྗེ་དྲིལ་བུ་བཞི་པའོ། །ལྔ་པ་རང་གི་བདག་པོ་ཉིད། །མིང་
གི་དབང་ནི་དྲུག་པ་སྟེ། །སངས་རྒྱས་རྗེས་གནང་བདུན་པར་འདོད། །བརྒྱད་པ་
བུམ་པའི་དབང་ཡིན་ཏེ། །གསང་བའི་དབང་གིས་དགུ་པ་ཡིན། །ཤེས་རབ་དབང་
བསྐུར་བཅུ་པའོ། །དེ་ཉིད་རྡོ་རྗེའི་རབ་སྦྱོར་གྱིས། །རྡོ་རྗེ་བརྟུལ་ཞུགས་ཀུན་སྦྱིན་
ཞིང་། །རང་ཉིད་སྟོན་པར་ལུང་སྟོན་པ། །འདི་ཉིད་དབང་བསྐུར་ཆོ་ག་ཡིན། །ཞེས་
གསུངས་སོ། །དེ་ཡང་དབང་བཞི་པ་ནི། དེ་ཉིད་རྡོ་རྗེའི་རབ་སྦྱོར་གྱིས། །ཞེས་པ་
འདིས་བསྟན་ཏོ་ཞེས། དཔལ་ཕྱག་ན་རྡོ་རྗེས་འཁོར་ལོ་སྡོམ་པ་བསྡུས་པའི་རྒྱུད་
ཀྱི་འགྲེལ་པར། དྲངས་ནས་རྣམ་པར་ཕྱེའོ། །སློབ་དཔོན་གྱི་དབང་ནི། རང་ཉིད་
སྟོན་པར་ལུང་སྟོན་པ། །ཞེས་པ་འདིས་བསྟན་ཏོ། །དེ་ལ་རེ་ཞིག་དབང་བདུན་ནི།
དཔལ་དགྱེས་པའི་རྡོ་རྗེ་རྩ་བའི་རྒྱུད་ལས། བྱིས་པ་སྐྱེས་པ་མ་ཡིས་ནི། །ཆུ་ཡི་ཁྲུས་
ནི་བྱེད་པའོ། །དེ་ལ་གཙུག་ཕུད་གཞག་པ་ནི། །ཅོད་པན་དུ་ནི་ཡོངས་སུ་བརྟག །
- 206 .



དབང་གི་ཆོ་ག་ཡེ་ཤེས་རྒྱ་མཚོ།
དེ་ལ་རྣ་བ་ཕུག་པ་ནི། །དར་དཔྱངས་དབང་ནི་ཞེས་སུ་བརྗོད། །བརྡུངས་པས་དུ་
བར་གྱུར་པ་ནི། །རྡོ་རྗེ་དྲིལ་བུའི་དབང་ཡིན་ནོ། །ལོངས་སྤྱོད་ལྔ་ནི་བརྟུལ་ཞུགས་ཏེ།།
མིང་གིས་མིང་གི་དབང་ཡིན་ནོ། །བསླབ་པ་ལ་ནི་ཕ་དག་གིས། །རྟག་ཏུ་རྗེས་སུ་
གནང་བ་བྱིན། །དེ་ལྟར་རྣམ་པ་བདུན་གྱིས་ནི། །དབང་བདུན་པོ་ནི་བསྟན་པའོ། །
ཅེས་པ་དང༌། དཔལ་རྡོ་ རྗེ་ སྙིང་པོས་ཀྱང་། བླ་མ་རྡོ་རྗེ་སློབ་དཔོན་གྱིས་དབང་
རྣམ་པ་བདུན་གྱིས་བྱིན་གྱིས་བརླབས་ལ། དེ་ནས་ཀུན་རྫོབ་དཀར་པོ་དང་། དེ་
ལས་བྱུང་བའི་བདེ་བས་སེམས་བསྐྱེད་པར་བྱ། ཞེས་པ་དང༌། དེ་བས་ན་རྡོ་ རྗེའི་
རིགས་ནི་མངོན་པར་དབང་བསྐུར་བ་བདུན་གྱིས་མིང་ཐོབ་བོ་ཞེས་གསུངས་ཤིང་།
དང་པོའི་སངས་རྒྱས་ལས་ཀྱང་། གང་ཡང་དང་པོར་དབང་བདུན་ནི། །བྱིས་པ་རྣམས་
ནི་གཞུག་པ་སྟེ། །ཞེས་པ་དང་། ཆུ་དང་ཅོད་པན་དར་དཔྱངས་དང་། །རྡོ་རྗེ་དྲིལ་བུ་
བརྟུལ་ཞུགས་ཆེ། །མིང་དང་རྗེས་གནང་བཅས་པ་སྟེ། །རྣམ་བདུན་དབང་ངོ་རྒྱལ་
པོ་ཀྱེ། །ལུས་ངག་ཡིད་ནི་དག་བྱེད་པ། །མངོན་པར་དབང་བསྐུར་གཉིས་གཉིས་ཏེ།།
རྗེས་གནང་ཡེ་ཤེས་དག་པ་ཡིན། །གཞན་ནི་ཁམས་སོགས་ཡང་དག་དག །ཆུ་ཡི་
ཁམས་རྣམས་དག་པར་བྱེད། །ཅོད་པན་གྱིས་ནི་ཕུང་པོ་དག །དར་དཔྱངས་ཕ་རོལ་
ཕྱིན་པ་དག །རྡོ་རྗེ་དྲིལ་བུ་མི་འགྱུར་ཆེ། །སངས་རྒྱས་གསུང་རྒྱུན་མི་འཆད་དང་།།
ཉི་ ཟླ་ གཅིག་ཏུ་དག་ པའོ། །རྡོ་ རྗེ་ བརྟུལ་ ཞུགས་མི་འཕོ་བ། །ཡུལ་དང་དབང་
པོ་དག་པའོ། །མིང་ནི་བྱམས་པ་ལ་སོགས་དག །གནང་བ་སངས་རྒྱས་ཉིད་དུ་དག།
དབང་བདུན་པོ་ནི་འདི་ཡིན་ཏེ། །དཀྱིལ་འཁོར་བཞེངས་ལ་སྦྱིན་པར་བྱ། །ཞེས་
གསུངས་སོ། །དེ་བཞིན་དུ། དབང་གོང་མ་ཡང་། བུམ་པ་ལ་སོགས་པ་འཇིག་རྟེན་
པའི་དབང་གསུམ་ནི། ཀུན་རྫོབ་སྟེ་དྲང་བའི་དོན་ཏོ། །འཇིག་རྟེན་ལས་འདས་པའི་
- 207 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
དབང་བཞི་པ་ནི། དོན་དམ་པ་སྟེ་ངེས་པའི་དོན་ཏོ། །དེ་ཡང་རྩ་བའི་རྒྱུད་ལས།
འཇིག་རྟེན་ཀུན་རྫོབ་རྣམ་པ་གསུམ། །བཞི་པ་དག་ནི་དོན་དམ་ཉིད། །ཅེས་པ་
དང་། འགྱུར་ཞིང་འགྱུར་ཏེ་དེ་ནས་འཛག །དེ་ནས་གཞན་ནི་འཛག་མེད་པའོ། །
མངོན་པར་དབང་བསྐུར་ རིམ་གསུམ་གྱིས། །ལུས་ངག་ཡིད་ནི་ཡང་དག་དག །
བཞི་པ་ཡེ་ཤེས་དག་པ་སྟེ། །ཞེས་པ་དང་། བྱིས་པ་དར་མ་དེ་ནས་རྒན། །བཞི་པ་
དག་ནི་སྐྱེ་དགུའི་བདག །ཅེས་པ་ལ་སོགས་པ་གསུངས་པ་ལ། དཔལ་ཕྱག་ན་རྡོ་
རྗེའི་ཞལ་སྔ་ནས་ཀྱང་། འདིར་ཤེས་རབ་ཀྱི་ཡན་ལག་ལ་འཇིག་རྟེན་དང་འཇིག་
རྟེན་ལས་འདས་པའི་བདེན་པས་དབང་བསྐུར་བ་བཞིའོ། །དེ་ལ་གསུམ་ནི་འཇིག་
རྟེན་ཀུན་རྫོབ་པ་སྟེ། བཞི་པ་ནི་དོན་དམ་པའོ། །དེ་ཡང་རྣལ་འབྱོར་གྱིས་རྟོགས་
པར་བྱ་སྟེ། བླ་མ་དམ་པའི་གདམས་ངག་ལས་དོན་དམ་པའི་བདེན་པས་རྟོགས་
པར་བྱའོ། །དེ་བཞིན་དུ། འདུས་པ་ཕྱི་མར་བཅོམ་ལྡན་འདས་ཀྱིས་གསུངས་པ།
དབང་བསྐུར་རྣམ་གསུམ་ཐ་དད་པ། །རྒྱུད་འདི་རུ་ནི་རབ་ཏུ་བསྟན། །དང་པོ་བུམ་
པའི་དབང་ཡིན་ཏེ། །གཉིས་པ་གསང་བའི་དབང་དུ་འདོད། །ཤེས་རབ་ཡེ་ཤེས་
གསུམ་པ་སྟེ། །བཞི་པ་དེ་ཡང་དེ་བཞིན་ནོ། །ཞེས་པ་དང་། དེ་བཞིན་དུ། ཀྱེའི་རྡོ་
རྗེར་ཡང་། སློབ་དཔོན་གསང་བ་ཤེས་རབ་དང་། །བཞི་པ་དེ་ཡང་དེ་བཞིན་ནོ། །
ཞེས་འཁོར་ལོ་སྡོམ་པ་བསྡུས་པའི་རྒྱུད་ཀྱི་འགྲེལ་པར་དྲངས་ནས་གསུངས་སོ། །
དགྱེས་པའི་རྡོ་རྗེ་རྩ་བའི་རྒྱུད་ལས་ཀྱང་། འཇིག་རྟེན་འཇིག་རྟེན་འདས་དབྱེ་བས།།
དབང་ནི་རྣམ་པ་གཉིས་སུ་བརྗོད། །འདོད་པའི་འབྲས་བུ་རྣམ་པ་གཉིས། །གཞི་
འདི་ལས་ནི་འབྱུང་བར་བཤད། །སྐུ་གསུང་ཐུགས་སུ་ཕྱེ་བ་ལས། །བུམ་པ་གསང་
བ་ཞེས་བྱ་དང༌། །ཤེས་རབ་ཡེ་ཤེས་བྱ་བ་དང༌། །མངོན་པར་དབང་བསྐུར་གསུམ་
- 208 -



དབང་གི་ཆོ་ག་ཡེ་ཤེས་རྒྱ་མཚོ།
དུ་བསྟན། །སྐུ་གསུང་ཐུགས་དང་ཡེ་ཤེས་ཕྱིར། །མངོན་པར་དབང་བསྐུར་རྣམ་པ་
བཞི། །བུམ་པ་གསང་བ་ཤེས་རབ་དང་། །ཡེ་ཤེས་དབང་དང་བཞི་རུ་བཤད། །ཅེས་
གསུངས་སོ། །དགྱེས་པའི་རྡོ་རྗེ་བསྡུས་པའི་རྒྱུད་ཀྱིས་འགྲེལ་པར་ཡང་། བདུན་
དང་བཅུ་དང་བཅུ་གཅིག་སོགས། །དང་པོའི་སངས་རྒྱས་རྒྱུད་ཆེན་དང་། །འབུམ་
ཕྲག་ལྔ་སོགས་རྒྱུད་ཆེན་རྣམས། །གང་ཡིན་དེར་བསྟན་འདིར་བསྡུས་ཙམ། །དེ་
བས་ན་དབང་བཞི་དང་བཅུ་གཅིག་ལ་སོགས་པའི་གོ་རིམ་དང་དགོས་པ་རྣམ་པར་
དག་པ་རྣམས་རྒྱུད་ཆེན་པོ་དེ་དག་ན་གསལ་བས། འདིར་ནི་མདོར་བསྡུས་ཏེ་བསྟན་
པ་ཙམ་ཡིན་པས་དེ་དག་ལས་རྟོགས་པར་བྱའོ། །ཞེས་པ་ལ་སོགས་པ་གསུངས་
ཏེ། དེ་ལྟར་ན། དབང་བདུན་དང་། བཅུ་དང་། བཅུ་གཅིག་གི་རིམ་པ་དང་གྲངས་
ངེས་པ་དང༌། དག་པ་དང་འབྲས་བུའི་ངེས་པ་འདི་ནི་རྩ་བའི་རྒྱུད་ཐམས་ཅད་
ལས་ངེས་པའོ། །དེ་ལ་འཇིག་རྟེན་པའི་དབང་བཅུ་ནི། འཇིག་རྟེན་ལས་འདས་པ་
བཅུ་གཅིག་པ་ཁོ་ནའི་དོན་དུ་ཡིན་ལ། དེ་མཐར་ཕྱིན་པ་ནི་དེ་བཞིན་གཤེགས་པའི་
ཐུགས་ཏེ། མཚན་ཡང་དག་པར་བརྗོད་པ་ལ་སོགས་པར་གསུངས་སོ། །དེ་ཡང་
ཚིགས་སུ་བཅད་པ་བརྒྱ་དྲུག་ཅུ་རྩ་གཉིས་པོ་འདི་རྣམས་ཀྱིས་ཐེག་པ་ཐམས་ཅད་
ལས་ཕྱུང་ནས། བཅོམ་ལྡན་འདས་རྡོ་རྗེ་འཛིན་པའི་ཐུགས། ཀུན་ཏུ་བཟང་པོ་
མཆོག་ཏུ་མི་འགྱུར་བའི་བདེ་བ་ཆེན་པོ་ནམ་མཁའི་ཁམས་ཀྱི་མཐར་ཐུག་པ་ཀུན་
ནས་སྣང་བར་བྱེད་པ་རྣམ་པར་དག་པའི་ཡེ་ཤེས་ཀྱི་ཚོགས་བསགས་པ། ཟབ་
ཅིང་རྒྱ་ཆེ་བའི་གཟུགས་འཆང་བ། རང་བཞིན་གྱིས་འོད་གསལ་བ། ཐོག་མ་དང་
ཐ་མ་མེད་པ། བདག་དང་བདག་གི་བའི་གཟུང་བ་དང་འཛིན་པ་ལ་སོགས་པའི་
རྣམ་པར་རྟོག་པའི་དྲི་མ་དང་བྲལ་བ། དུས་ཐམས་ཅད་ལ། ཀུན་ནས་ཉོན་མོངས་པ་
- 209 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
མེད་པ། ཆོས་ཐམས་ཅད་ཀྱི་རང་བཞིན་མཁྱེན་པ། འཁོར་བའི་བག་ཆགས་ལས་
རྣམ་པར་གྲོལ་བ། འགྲོ་བ་དང་འོང་བ་དང་བྲལ་བ། སྤྲོས་པ་མེད་པའི་ངོ་བོ། རང་
གི་ངང་གིས་འཇུག་ཅིང་། འཕེལ་བའི་ཏིང་ངེ་འཛིན་དང་གཟུགས་སྣ་ཚོགས་པ་
རྣམས་ཀྱི་རྟེན། བུམ་པ་བཟང་པོ་དང༌། དཔག་བསམ་གྱི་ཤིང་དང་ཡིད་བཞིན་གྱི་
ནོར་བུ་བཞིན་དུ་སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་
པ། ཐུབ་པ་ཆེན་པོ་རྣམས་ཀྱི་ཡང་སྤྱོད་ཡུལ་མ་ཡིན་ལ། སེམས་ཅན་གྱི་ཕུང་པོ་
ཆེན་པོ་མཆོག་ཏུ་ཞི་བར་བྱེད་པ། སྒྱུ་མ་ལྟ་བུ་རྨི་ལམ་ལྟ་བུ་གཟུགས་བརྙན་ལྟ་བུ་
སྒྲ་བརྙན་ལྟ་བུས་ཡང་དག་པར་བསྡུས་པ་སྟེ། སྲིད་པ་གསུམ་གྱིས་མཆོད་པར་བྱ་
བ་རྣལ་འབྱོར་པའི་ཡེ་ཤེས་རང་རིག་པ་མཆོག་ཏུ་མི་འགྱུར་བའི་བདེ་བ་འདི་ཉིད་
ནི་རྣལ་འབྱོར་པས་དོར་བར་མི་བྱའོ། །ཞེས་པ་དེ་བཞིན་གཤེགས་པའི་ངེས་པའོ།།
ཞེས་འཕགས་པ་སྤྱན་རས་གཟིགས་ཀྱིས་དྲི་མ་མེད་འོད་དུ་གསུངས་ཤིང་། ཡང་
དེ་ཉིད་ལས། སངས་རྒྱས་བཅོམ་ལྡན་འདས་ནི་གཟུགས་ཀྱི་སྐུར་མི་འགྱུར་ཏེ། གང་
གི་ཕྱིར་ནམ་མཁའ་ལས་བྱུང་བའི་ཕྱིར་དང་། རང་བྱུང་བའི་ཕྱིར་དང་། རྣམ་པར་
ཀུན་ལྡན་རྣམ་པ་མེད་པའི་ཕྱིར་དང་། ཐིག་ལེ་བཞི་འཛིན་པའི་ཕྱིར་དང་། ཆ་མེད་
ཆ་ལས་འདས་པའི་ཕྱིར་དང་། དགའ་བ་བཞི་པའི་རྩེ་མོ་འཛིན་པའི་ཕྱིར་དང་། ཆགས་
བྲལ་དང་པོ་ཆགས་པ་ཆེ་བའི་ ཕྱིར་དང་། བདག་གིར་མི་འཛིན་པའི་ཕྱིར་དང་།
ངར་མི་འཛིན་པའི་ཕྱིར་དང་། ཁམས་ཐམས་ཅད་མི་ཟད་པའི་ཕྱིར་དང་། གསང་
སྔགས་དོན་ཀུན་བསྐྱེད་པའི་ཕྱིར་དང་། ཐིག་ལེ་ཆེན་པོ་ཡི་གེ་མེད་པའི་ཕྱིར་དང༌།
སྟོང་པ་ཆེན་པོ་ཡི་གེ་ལྔའི་ཕྱིར་དང༌། ཐིག་ལེ་སྟོང་པ་ཡི་གེ་དྲུག་གི་ཕྱིར་དང༌།
མཁའ་ལྟར་མཉམ་པ་ཉིད་ལ་གནས་པའི་ཕྱིར་རོ། །ཞེས་པ་དང་། ཇི་སྲིད་དུ་འཇིག་
- 210 -



དབང་གི་ཆོ་ག་ཡེ་ཤེས་རྒྱ་མཚོ།
རྟེན་པའི་སེམས་ཡོད་པ་དེ་སྲིད་དུ་ཆོས་རྣམས་གཅིག་དང་དུ་མས་རྣམ་པར་དཔྱོད་
དེ་སྐད་ཅིག་མའི་སེམས་སྣང་བའི་ཕྱིར་རོ། །གང་གི་ཚེ་སེམས་སྐད་ཅིག་མའི་ཆོས་
དང་བྲལ་བ་དེའི་ཚེ་རང་བཞིན་མེད་པ་ཞེས་བརྗོད་དེ། དེའི་ཕྱིར་རང་བཞིན་མེད་
པའི་ ཕྱོགས་ནི་བཅོམ་ལྡན་འདས་ཀྱིས་ ཕྱོགས་མེད་ པར་གསུངས་སོ། །ཕྱོགས་
ཞེས་བྱ་བ་ནི་དངོས་པོ་དང་། དངོས་པོ་མེད་པ་དང༌། ཡོད་པ་དང་མེད་པ་དང༌།
ཡིན་པ་དང་མ་ཡིན་པ་དང་། གཅིག་དང་གཅིག་མ་ཡིན་པ་དང་། རྟག་པ་དང་ཆད་
པ་དང་། སྲིད་པ་དང་མྱ་ངན་ལས་འདས་པ་དང་། གཟུགས་དང་གཟུགས་མ་ཡིན་པ་
དང༌། སྒྲ་དང་སྒྲ་མ་ཡིན་པ་དང་། སྐད་ཅིག་དང་སྐད་ཅིག་མ་ཡིན་པ་དང་། ཆགས་
དང་ཆགས་པ་མ་ཡིན་པ་དང་། ཞེ་སྡང་དང་ཞེ་སྡང་མ་ཡིན་པ་དང་། གཏི་མུག་དང་
གཏི་མུག་མ་ཡིན་པ་ཞེས་པ་དེ་ལྟ་བུ་ལ་སོགས་པ་རྣམས་ནི་ཕྱོགས་ཏེ་ཕན་ཚུན་
ལྟོས་པ་དང་བཅས་པ་ཉིད་ཀྱི་ ཕྱིར་རོ། །ཕྱོགས་འདི་དང་བྲལ་བ་ནི་སངས་རྒྱས་
རྣམས་ཀྱི་མི་གནས་པའི་མྱ་ངན་ལས་འདས་པ་རང་བཞིན་མེད་པ་སྟེ། སྐད་ཅིག་
གཅིག་དང་དུ་མ་དང་བྲལ་བའི་ཡེ་ཤེས་ནི་རྒྱལ་བ་རྣམས་ཀྱིས་དེ་ཁོ་ན་ཉིད་ཅེས་
གསུངས་སོ། །ཞེས་པ་དང་། བཅོམ་ལྡན་འདས་དེ་ཉིད་རྒྱུའི་མཚན་ཉིད་ཕ་རོལ་ཏུ་
ཕྱིན་པའི་ཚུལ་ལ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ངོ་བོ་ཉིད་ཀྱི་སྐུ། ཞེས་
གསུངས་སོ། །ཞེས་པ་དང་། བཅོམ་ལྡན་འདས་དེ་ཉིད་འབྲས་བུའི་མཚན་ཉིད་ཀྱི་
སྔགས་ཀྱི་ཚུལ་ལ་ལྷན་ཅིག་སྐྱེས་པའི་དགའ་བ་དང་ལྷན་ཅིག་སྐྱེས་པའི་སྐུ་ཞེས་
གསུངས་ཏེ། གཟུང་བ་དང་འཛིན་པ་སྤངས་པ་རྣམ་པར་ཤེས་པའི་ཆོས་ཉིད་ལས་
འདས་པ། སྲིད་པ་དང་མྱ་ངན་ལས་འདས་པ་ལ་རབ་ཏུ་མི་གནས་པ། སངས་རྒྱས་
རྣམས་ཀྱི་འདུས་པ་དང༌། ལྷ་མོ་རྣམས་ཀྱི་སྡོམ་པ་ཡང་ཡེ་ཤེས་ཀྱི་སྐུ་འདི་དང་ལྷན་
- 211 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཅིག་རོ་མཉམ་པ་ཉིད་དོ། །ཞེས་པ་ངེས་པའི་དོན་ཏོ། །ཞེས་པ་དང༌། དེ་བཞིན་དུ།
རྒྱུད་གཞན་དག་ཏུ་ཡང་དེ་བཞིན་གཤེགས་པས་རྡོ་རྗེའི་རྣལ་འབྱོར་ཕྱག་རྒྱ་ཆེན་
པོའི་དངོས་གྲུབ་སྟེར་བར་བྱེད་པ་པོ་གསུངས་སོ། །རྡོ་རྗེའི་རྣལ་འབྱོར་རྣམ་པར་
དག་པ་སྐད་ཅིག་གཅིག་གིས་མངོན་པར་རྫོགས་པར་སངས་རྒྱས་པ་དམ་པའི་
དོན་ཆེན་པོ་མཆོག་ཏུ་མི་འགྱུར་བའི་ལྷན་ཅིག་སྐྱེས་པའི་དགའ་བ་འདི་ནི། འདོད་
པའི་སྲིད་པ་ལ་མི་གནས། གཟུགས་ཀྱི་སྲིད་པ་ལ་མི་གནས། གཟུགས་མེད་པའི་
སྲིད་པ་ལ་མི་གནས། འདོད་པའི་མྱ་ངན་ལས་འདས་པ་ལ་མི་གནས། གཟུགས་ཀྱི་
མྱ་ངན་ལས་འདས་པ་ལ་མི་གནས། གཟུགས་མེད་པའི་མྱ་ངན་ལས་འདས་པ་ལ་
མི་གནས་ཏེ་སྲིད་པ་དང་མྱ་ངན་ལས་འདས་པ་ལ་མི་གནས་པ་ཉིད་ཀྱི་ཕྱིར་རོ། །
གཉི་ག་ལ་ཡང་མི་གནས་ཏེ་ཕན་ཚུན་འགལ་བའི་ཕྱིར་རོ། །སྲིད་པ་དང་མྱ་ངན་
ལས་འདས་པ་ནི་གཅིག་པ་ཉིད་མ་ཡིན་ཏེ་གྲིབ་མ་དང་ཉི་མ་བཞིན་ནོ། །ཞེས་པ་
ལ་སོགས་པ་རྒྱ་ཆེར་གསུངས་ཤིང་། ཡང་དེ་ཉིད་ལས། གཉིས་མེད་གཡོ་བ་མེད་
དང་རིགས་མེད་དང་། །འདོད་དང་མཆོག་ཏུ་མི་འགྱུར་འདོད་ཆགས་ཆེ། །དངོས་
དང་དངོས་པོ་མེད་པ་མེད་པ་དང་། །ཡེ་ཤེས་དང་ནི་སེམས་དཔའ་ཀུན་ཏུ་བཟང་། །
ཉོན་མོངས་མེད་དང་ཉོན་མོངས་ཆེན་པོ་དང་། །ལྷན་སྐྱེས་དཔལ་ལྡན་བྱང་སེམས་
ཐིག་ལེ་འཛིན། །དཔལ་ལྡན་དུས་ཀྱི་འཁོར་ལོ་རྡོ་རྗེ་དང་། །ཐབས་དང་ཤེས་རབ་
བདག་ཉིད་རྣལ་འབྱོར་རོ། །ཞེས་ཕྱག་རྒྱ་ཆེན་པོ་རྣམ་གྲངས་དུ་མས་གསུངས་སོ།།
དགྱེས་པའི་རྡོ་རྗེ་རྩ་བའི་རྒྱུད་ལས་ཀྱང་། རྣམ་རྟོག་རྒྱ་རུ་ཆུད་པ་ཡི། །འགྲོ་བ་གསུམ་
པོ་རྣམ་གཟིགས་ནས། །ཇི་ལྟ་ཇི་ལྟར་གྲོལ་འགྱུར་བས། །དེ་དང་དེ་ཡི་ཐབས་བསྟན་
ཏོ། །རྣམ་རྟོག་བག་ཆགས་ཀྱིས་བཅིངས་ལ། །ཐོག་མར་རྟོག་པའི་ཆོ་ག་བསྟན། །
- 212 -



དབང་གི་ཆོ་ག་ཡེ་ཤེས་རྒྱ་མཚོ།
རྣམ་རྟོག་རང་བཞིན་ཤེས་པ་ན། །མི་རྟོག་པ་ལ་འཇུག་པར་བྱ། །དཀྱིལ་འཁོར་
འཁོར་ལོའི་ཁང་པ་དང་། །ལྷ་རྣམས་ཇི་ལྟར་བསྐྱེད་པ་དང་། །ཡེ་ཤེས་དགུག་དང་
དབང་བསྐུར་དང་། །དེ་བཞིན་འཁོར་ལོ་རྩ་དང་ནི། །ཁུ་བ་རླུང་རྣམས་གང་བསྟན་
སྟེ། །བྱིས་པ་རྣམས་ནི་གཞུག་པའི་ཕྱིར། །འཇིག་རྟེན་མགོན་པོས་བསྟན་པ་ཡིན། །
མ་ཡིན་ངེས་དོན་གཞན་དུ་དཔྱད། །དཀྱིལ་འཁོར་ཚུལ་དང་ལྷ་དག་དང་། །ཡེ་ཤེས་
དགུག་དང་དབང་བསྐུར་དང༌། །ཁུ་བ་རླུང་དུ་སུ་ལྟ་བ། །དགྱེས་པའི་རྡོ་རྗེ་ངེས་མི་
ཤེས། །ཞེས་པ་དང༌། ཕྱག་རྒྱ་ཆེ་ལ་རབ་འབད་ནས། །འགྲོ་འམ་འཆག་དང་ཉལ་
བ་དང༌། །དེ་བཞིན་མཚམས་མེད་ལས་བྱས་ནའང་། །གྲོལ་འགྱུར་འདི་ལ་ཐེ་ཚོམ་
མེད། །འདི་གནས་བཞིན་དུ་རྣལ་འབྱོར་གང་། །བཙུན་མོའི་འཁོར་དང་ལྡན་ན་
ཡང་། །ང་ཡིས་འཆིང་བ་མ་མཐོང་སྟེ། །འདི་ཉིད་ད་ལྟ་ཀྱེའི་རྡོ་རྗེ། །ཞེས་གསུངས་ལ།
དགྱེས་པའི་རྡོ་རྗེ་བསྡུས་པའི་རྒྱུད་ལས་ཀྱང་། གང་དུ་ཡིད་ཀྱིས་མ་བསྒོམས་ན།།
འགྲོ་བ་ཐམས་ཅད་བསྒོམས་འགྱུར་ཏེ། །བསྒོམ་པ་མེད་པའི་སྒོམ་ཉིད་ཀྱིས། །ཆོས་
རྣམས་ཐམས་ཅད་ཡོངས་ཤེས་བྱ། །ཞེས་པ་དང༌། བཟའ་དང་བཏུང་དང་བླུགས་
པ་དང་། །ཉལ་དང་ལོག་དང་སེམས་དཔའ་ནའང་། །ཕྱག་རྒྱ་ཆེ་ལ་མངོན་ཞེན་ན།།
དེ་ཡིས་མཆོག་ཏུ་གྲོལ་བར་འགྱུར། །ཞེས་པ་ལ་སོགས་པ་རྒྱ་ཆེར་གསུངས་སོ། །
ལུང་གཞན་ནི་ཡི་གེ་མང་དུ་དོགས་ནས་རེ་ཞིག་འདིར་མ་བྲིས་སོ། །
དེ་ལྟར་བདག་གིས་དཔལ་ལྡན་ས་བཅུ་པའི། །གསུང་གི་བདུད་རྩི་ཉེ་བར་བསྟེན་
པ་ལས། །དྲང་དོན་ངེས་དོན་ཇི་བཞིན་ལེགས་རྟོགས་ནས། །རྣམ་དག་དབང་འདི་
གཞན་གྱིས་བསྐུལ་ཕྱིར་བཀོད། །འདིར་ཡང་རང་བཟོ་ཕྱོགས་ཞེན་ཀུན་སྤངས་ནས།།
རྩ་བའི་རྒྱུད་ཆེན་རྣམས་ཀྱི་རྗེས་འཇུག་པ། །ས་བཅུའི་དབང་ཕྱུག་རྣམས་ཀྱི་འགྲེལ་པ་
-213 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བཞིན། །གསལ་བར་བཀོད་མོད་དེ་ལྟ་ན་ཡང་འདིར། །བདག་བློའི་ཉེས་པས་གལ་
ཏེ་འཁྲུལ་སྲིད་ན། །རྡོ་རྗེ་འཛིན་དབང་རྣམས་ལ་བཟོད་པར་གསོལ། །འདི་ལས་
བྱུང་བའི་དགེ་བ་རབ་དཀར་བ། །གང་ཡིན་དེ་ཡང་མཐའ་ཡས་འགྲོ་ལ་སྦྱིན། །
དེས་ནི་འགྲོ་ཀུན་དབང་བཞིའི་ལམ་ཞུགས་ཏེ། །རྣམ་ཐར་ཚད་མེད་བསྙེན་སྒྲུབ་
རྣམ་པ་བཞིས། །ལུས་ངག་སེམས་དང་ཆགས་པའི་སྒྲིབ་སྦྱངས་ནས། །ཟག་མེད་སྐུ་
བཞིའི་དཔལ་ལ་སྤྱོད་པར་ཤོག །ཀྱེ་མ་དེང་སང་སྙིགས་མའི་དུས་འདི་ན། །ལམ་གྱི་
སྙིང་པོ་དབང་ཉིད་ཡིན་ནོ་ཞེས། །དེ་ཡི་རྣམ་གཞག་མཛད་པ་རབ་མང་ཡང་། །རྩ་
བའི་རྒྱུད་བཞིན་རྟོགས་པ་ཤིན་ཏུ་ཉུང་། །རྩ་བའི་རྒྱུད་ཆེན་རྣམས་ཀྱི་དོན་གསལ་
བ། །སེམས་དཔའི་འགྲེལ་མཆོག་ཉི་མའི་འོད་ཤར་ཡང་། །ལོག་པའི་བཤད་པས་
བློ་མིག་སྒྲིབ་རྣམས་དང༌། །ཕྱོགས་ཞེན་ཁུང་ཞུགས་རྣམས་ཀྱིས་མཐོང་མི་འགྱུར།།
དཔལ་ལྡན་འཇིག་རྟེན་མགོན་པོ་འཇམ་པའི་དབྱངས། །རྡོ་རྗེ་འཛིན་དང་རྡོ་རྗེ་སྙིང་
པོ་སོགས། །ཀུན་གཟིགས་དཔའ་བོ་བདེན་པ་གསུང་རྣམས་ཀྱིས། །རྣམ་པར་སྨད་
གང་དེ་ལ་འཇུག་བྱེད་ཅིང་། །དེ་དག་རྣམས་ཀྱིས་མཐུན་པར་རབ་བསྔགས་པའི།།
རྣམ་དག་ལམ་ཆེན་འདི་ལ་རྣམ་པ་བརྒྱར། །སྨོད་པར་བྱེད་ཅིང་རྒྱབ་ཀྱིས་ཕྱོགས་
ནས་སླར། །མངོན་ཤེས་ལྔ་མེད་མཁས་པའི་ང་རྒྱལ་གྱིས། །བསྡུས་བརྒྱུད་སྦས་པའི་
རྒྱུད་ཀྱི་དགོངས་པའི་སྐད། །མི་ཤེས་བཞིན་དུ་ཇི་བཞིན་སྒྲར་བཟུང་ནས། །རང་
དགའི་བློ་ཡིས་ལོག་པར་བཀྲལ་བ་ཡི། །རྗེས་སུ་འཇུག་པ་དེ་དག་ཇི་ཞིག་འདྲ། །
དེ་ནི་དེ་དག་རྒྱལ་བའི་འཕྲིན་ལས་དང་། །རྒྱལ་སྲས་རྣམས་ཀྱི་སྨོན་ལམ་རྒྱ་མཚོའི་
མཐུས། །རང་རིགས་རྒན་པོའི་མངོན་ཞེན་རབ་སྤངས་ནས། །གཟུ་བོར་གནས་པའི་
བློ་ཡིས་ལེགས་དཔྱད་དེ། །དྲང་དང་ངེས་དོན་རྣམ་པར་འབྱེད་མཁས་པ། །འཕགས་
- 214 -



དབང་གི་ཆོ་ག་ཡེ་ཤེས་རྒྱ་མཚོ།
པ་རྣམས་ཀྱི་གསུང་གི་ རྗེས་འབྲངས་ནས། །རྒྱུད་དོན་མ་ནོར་གསལ་བར་ རབ་
རྟོགས་ཏེ། །འགྲོ་མང་ལོག་པའི་ལམ་ནས་ལྡོག་གྱུར་ཅིག །གང་གིས་དྲིན་གྱིས་བདག་
ཀྱང་ཅི་ཞིག་ལྟར། །ཟབ་ཡངས་སེམས་དཔའི་འགྲེལ་པས་རྗེས་བཟུང་བའི། །མགོན་
དེ་དག་ལ་རྟག་པར་ཕྱག་འཚལ་ཞིང་། །སྲིད་གཞན་དུ་ཡང་དེ་བཞིན་སྨོན་ལམ་བགྱིད།།
དབང་གི་ཆོ་ག་ཡེ་ཤེས་རྒྱ་མཚོ་ཞེས་བྱ་བ། བློ་ལྡན་མང་པོས་བསྐུལ་བའི་ངོར།
དགེ་སློང་རྡོ་རྗེ་འཛིན་པ་ཤེས་རབ་རྒྱལ་མཚན་དཔལ་བཟང་པོས། དཔལ་ས་སྐྱའི་
ཆོས་གྲྭ་ཆེན་པོར་སྦྱར་བའོ།། །། །
སླད་ནས་ཀྱང་རྒྱ་དཔེ་ལ་གཏུགས་ནས་ཅུང་ཟད་བཅོས་ཤིང་སྔགས་རྣམས་ཀྱི་
ཞུས་དག་ལེགས་པར་བགྱིས་པས། སླད་ཆད་འབྲི་བ་རྣམས་ཀྱང་འདི་ཁོ་ན་བཞིན་
མཛད་པར་ཞུ། ཞུས་དག །མངྒ་ལཾ་བྷ་ཝནྟུ། །
《མ་དཔེ་ནི་འབྲས་གནས་བཅུའི་དཔེ་རྙིང་། ཕྱི་ཀ ༢༠༧ པར་མ་ཡིན།)
- 215 -



༄༅། །དག་པའི་རིམ་པའི་ལག་ལེན་མདོར་བསྡུས་པ་
ཞེས་བྱ་བ་བཞུགས་སོ། །
ཨོཾ་ཨཱ༔ཧཱུྃ་ཧོཧཾ་ཀཿ དག་པའི་རིམ་པའི་ལག་ལེན་མདོར་བསྡུས་པ་ཞེས་བྱ་བ།
རྗེ་བཙུན་བླ་མ་དམ་པ་དང་དབྱེར་མ་མཆིས་པའི་དཔལ་དུས་ཀྱི་འཁོར་ལོ་ལ་ཕྱག་
འཚལ་ལོ། །འདིར་བླ་མ་དམ་པའི་མཚན་ཉིད་དང་ལྡན་པས། སློབ་མ་དམ་པའི་མཚན་
ཉིད་དང་ལྡན་པ་ལ། དག་པའི་རིམ་པས་དབང་བསྐུར་བར་འདོད་ན། དང་པོར། སློབ་
མས་གསེར་གྱི་མེ་ཏོག་ལ་སོགས་པའི་མཎྜལ་ཕུལ་ཞིང་། མེ་ཏོག་གཏོར་ནས་ཕྱག་
བྱས་ཏེ། པུས་མོ་གཡས་པའི་ལྷ་ང་ས་ལ་བཙུགས་ཏེ། ཐལ་མོ་སྦྱར་བ་དཔྲལ་བར་
བཀོད་ནས། བཅོམ་ལྡན་འདས་གང་དུ་མཚམས་མེད་པ་ལྔ་བྱེད་པ་པོ་རྣམས་ཀྱང་།
སྐྱེ་བ་འདི་ཉིད་ལ་སངས་རྒྱས་ཉིད་ཐོབ་པར་ལུང་སྟོན་ཅིང་། བཅོམ་ལྡན་འདས་རྡོ་
རྗེ་འཛིན་པའི་བདེ་བ་མཆོག་ཏུ་མི་འགྱུར་བས་ཡང་དག་པར་བསྡུས་པའི་ཕྱག་རྒྱ་
ཆེན་པོ་ཐོབ་པར་ལུང་བསྟན་པ་དཔལ་དུས་ཀྱི་འཁོར་ལོའི་དཀྱིལ་འཁོར་དུ་གཞུག་
པ་དང༌། དག་པའི་རིམ་པའི་དབང་བསྐུར་བས་མངོན་པར་དབང་བསྐུར་དུ་གསོལ།
ཞེས་ལན་གསུམ་དུ་གསོལ་བ་བཏབ་པ་ལ། སོ་ཤིང་གི་ཆོ་ག་བྱས་ནས། སྤྱི་བོར་སྤུ་
ཡིག །སྙིང་ཁར་ཨཱི་ཡིག །གཙུག་ཏོར་དུ་ཨཱ་ཡིག་སྟེ། ཐབས་ཀྱི་རིགས་གསུམ་དང་།
ལྟེ་བར་ལཱ་ཡིག་མགྲིན་པར་རཾ་ཡིག །གསང་བར་ཨཱཡིག་སྟེ། ཤེས་རབ་ཀྱི་རིགས་
གསུམ་གདོད་ནས་ལྷུན་གྲུབ་ཏུ་བཞུགས་པ་གསལ་གདབ་ཅིང་། དེའི་འོད་ཟེར་གྱི་
ཕུང་པོ་དུ་མ་འཁྲིགས་པས་བར་དུ་གཅོད་པ་ཐམས་ཅད་བསྲུང་བའི་ཆོ་ག་དང་།
- 216 -



དག་པའི་རིམ་པའི་ལག་ལེན་མདོར་བསྡུས།
སྔགས་དེ་ཉིད་ཀྱི་བཟླས་པ་མན་ངག་ལྟར་སྦྱིན་པར་བྱའོ། །དེ་ནས་ཕྱིའི་བགེགས་
ཞི་བར་བྱ་བའི་དོན་དུ་སངས་རྒྱས་དང་། རྡོ་རྗེ་རྣལ་འབྱོར་མ་རྣམས་བཟའ་བ་དང་།
བཏུང་བ་ལ་སོགས་པས་མཆོད་ཅིང་། འབྱུང་པོ་རྣམས་ལ་ཡང་ཉིན་ཞག་སོ་སོར་
གཏོར་མ་སྦྱིན་ནོ། །དེ་ནས་དུས་བཟང་པོ་ལ་ཡོངས་སུ་བརྟགས་པའི་ས་མཚན་
ཉིད་དང་ལྡན་པར་ཆས་སུ་ཞུགས་པའི་སློབ་དཔོན་ཤར་དུ་མངོན་པར་ཕྱོགས་པས་
འདུག་སྟེ། ཁ་དག་པ་ལ་སོགས་པ་ནས། ཕྲ་མོའི་རྣལ་འབྱོར་གྱི་མཐར་ཐུག་པ་བསྒོམ་
པ་ལ། ཨོཾ་སརྦ་ཏ་ཐཱ་ག་ཏ་ཨ་དྷི་པ་ཏི་བཛྲ་སཏྭ་ཧིཾ་དུར་དཱན་ཏ་ད་མ་ཀ་ཧཱུྃ་ཧཱུྃ་ཕཊ་
སྭཱཧཱ། ཞེས་པས་བདག་ཉིད་བྱིན་གྱིས་བརླབས་ནས། ཞིང་སྐྱོང་དང་། གྲོང་བདག་
ལ་སོགས་པ་གཏོར་མས་ཚིམ་པར་བྱས་ཏེ། གང་དག་འདིར་གནས་ལྷ་དང་ཀླུ། །
གནོད་སྦྱིན་སྲིན་པོའམ་གང་ཡང་རུང་། །དཀྱིལ་འཁོར་དོན་དུ་ས་འདི་ནི། །བདག་ཞུ་
ཁྱེད་ཀྱིས་སྩལ་དུ་གསོལ། །ཞེས་པས་ས་བསླང་བའོ། །
དེ་ནས་རང་གི་སྙིང་གར་ཟླ་བའི་སྟེང་དུ་ལོ་དང་འཁོར་ལོ་ལས་སའི་ལྷ་མོ་སེར་
མོ་ཞལ་གསུམ་ཕྱག་དྲུག་མ། སྤྱན་མ་ལྟ་བུའི་ཕྱག་མཚན་ཅན། གོས་དང་རྒྱན་སེར་
པོས་བརྒྱན་པ་ལ། ཛཧཱུྃ་བཾ་ཧོ༔ཧི། ཞེས་པ་དང་། རྡོ་རྗེ་ལྕགས་ཀྱུ་ལ་སོགས་པའི་
ཕྱག་རྒྱས། ཡེ་ཤེས་སེམས་དཔའ་དང་རོ་གཅིག་ཏུ་བྱས་ཏེ། ཨོ་ལིཾ་ཨཧཱུྃ། བ་སུན་དྷ་
རི་སརྦ་བུདྡྷ་ཛ་ན་ནི་སརྦ་སཏཱ་ཨུ་པ་ཀ་རི་ཎི་བཛྲ་སཏྭ་ཨཛྫཱ་པ་ཡ་ཏི་ཤྲཱི་གྷཾ་ཨཱ་གཙྪ་ཨཱ་
གཙྪ། ཨི་དཾ། གནྡྷཾ། པུ། དྷུ་པཾ། དཱི་པཾ། ན་བེ་ཏུ། ཕ་ལ་ཨཀྵ་ཏཾ་ད་དཱ་མི་ཏ་བཏྲ་མེ་བ་
གྲིཏྣ་གྲཏྣ་མཎྜལ་ཨཏྲཾ་མ་མ་སྦྲ་ནཾ་ད་ད། ཞེས་པས་ཕྱི་རོལ་གྱི་སའི་ལྷ་མོ་སྤྱན་དྲངས་
ནས། མཆོད་ཡོན་དང་། དྲི་དང༌། མེ་ཏོག་ལ་སོགས་པ་རྣམས་ཀྱིས་ཀྱང་ཡང་དག་
པར་མཆོད་དེ། རྒྱལ་བས་ལྷ་ཡི་བདག་པོ་དང་བཅས་བདུད་ནི་བཅོམ་པ་དག་ལ་
- 217 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལྷ་མོ་ཁྱོད་ནི་དཔང་དུ་གྱུར། །དེ་ཕྱིར་ཁྱོད་ནི་མཆོད་པར་བྱ་ཡི་ལྷ་མཆོག་གིས་བཏུད་
བཞེས་ཤིག་བཞེས་ཤིག་བདག་གིས་མཆོད་ཡོན་ནོ། །ཇི་ལྟར་རྒྱལ་བས་བྱང་ཆུབ་
སླད་དུ་བདུད་ཀྱི་སྡེ་ནི་སྟོབས་ལྡན་དག་ཀྱང་རབ་ཏུ་བཅོམ་གྱུར་པ། །དེ་བཞིན་
བདག་གིས་ཀྱང་ནི་སློབ་མ་རྣམས་ལ་དབང་བསྐུར་སླད་དུ་བདུད་རྣམས་ཉམས་
པ་ཉིད་དུ་བྱ། །ཁྱོད་དཔང་དུ་གྱུར་པས་སོ། །ཞེས་པ་དང་། རྒྱས་པར་སྤྲོ་ན། ཨོ་ཚུར་
སྤྱོན་ཚུར་སྤྱོན་ས་ཡི་ནི། །ལྷ་མོ་ཆེན་མོ་འཇིག་རྟེན་ཡུམ། །རིན་ཆེན་ཀུན་གྱིས་རབ་གང་
མ། །བཟང་པོའི་རྒྱན་གྱིས་རྣམ་བརྒྱན་མ། །དོ་ཤལ་རྐང་གདུབ་སྒྲ་ལྡན་མ། །རྡོ་
རྗེ་སེམས་དཔའ་ རབ་མཆོད་མ། །མཆོད་ཡོན་འདི་ནི་བཞེས་ནས་ཀྱང་། །དཀྱིལ་
འཁོར་ལས་ནི་ལེགས་བསྒྲུབས་མཛོད། །ཧཱི་ཧཱི་ཧཱི་ཧཱི་ཧཾ་སྭཱཧཱ། ཞེས་སོགས་ཀྱང་ངོ་།།
དེ་ནས། སརྦ་སཏྭ་ནན་ཤནྟཾ་པུཏྟཾ་ཀྲྀཏཱ་ཤུ་བྷ་ཙིཏ་ཏེ་ན་ཨི་དཾ་སྦྲ་ནཾ་ཏུཀ་ཏོ་ཨ་
པ་ར་སྠཱ་ནཾ་གཙྪགཙྪ་སྭཱཧཱ། ཞེས་པ་རྣམས་ཀྱིས་སའི་ལྷ་མོ་ལ་གསོལ་བ་བཏབ་ནས་
སླར་གཤེགས་སུ་གསོལ། །
དེ་ནས་དཀྱིལ་འཁོར་གྱི་ས་གཞི་གསར་དུ་སྒྲུབ་ན། ས་བདག་ལྟོ་འཕྱེའི་ལྟོ་བ་
ལས་ཅུང་ཟད་མདུན་གྱི་ཆ་ནས་བརྩམས་ཏེ། ཆུའམ་རྡོ་ལ་ཐུག་པར་བརྐོ་ཞིང་སའི་
སེལ་རྣམས་དོར་ནས་ལས་དང་རྗེས་སུ་མཐུན་པའི་ས་དྲི་རོ་ལ་སོགས་པ་ལས་དང་
མཐུན་པ་ཅན་གྱི་ཆུས་བྲན་པས་དགང་ཞིང་ལས་དང་མཐུན་པའི་གཏེར་བཅུག་སྟེ།
འཇམ་ཞིང་སྙོམས་ལ་དབུས་ཅུང་ཟད་མཐོ་བ་ཅན་བྱས་པའམ། སྔོན་འདུས་བྱས་
པ་ཡིན་ཡང་རུང་། དྲིས་བྱུགས་ཤིང་མེ་ཏོག་བཀྲམ་པའི་དབུས་སུ། རྡོ་རྗེ་སློབ་དཔོན་
ཤར་དུ་མངོན་པར་ཕྱོགས་པས་སྲུང་བའི་འཁོར་ལོ་རྒྱས་པར་བསྒོམས་ནས་ལས་དང་
མཐུན་པའི་ཕུར་བུ་ཁྲོ་རྒྱལ་བཅུར་བསྒོམས་པ་རྣམས་ཕྱོགས་བཅུའི་གདུག་པ་
- 218 -



དག་པའི་རིམ་པའི་ལག་ལེན་མདོར་བསྡུས།
རྣམས་ལ་གདབ་ཅིང༌། རྡོ་རྗེ་ཐོ་བས་བརྡུང་ལ་ཕུར་བུ་རྣམས་བསྲུང་བའི་དོན་དུ་
ཁྲོ་བོ་བཅུ་དགོད་པར་བྱ་སྟེ། སྒྲུབ་ཐབས་སུ་བསྟན་པའི་སྔགས་རྣམས་ཀྱིས་སོ། །
དེ་ནས་ཁྲོ་བོའི་དབང་པོར་གསལ་བའི་རྐང་མཐིལ་གཡོན་དང་གཡས་ལ།
ཧཱུྃ་ཧཱུྃ་དགོད་ཅིང་། རྡོ་རྗེ་རྩེ་ལྔ་པའི་ཕྱག་རྒྱས་རེག་ནས། གཡས་བརྐྱང་གཡོན་བརྐྱང་
མཉམ་པའི་སྟབས་ཀྱིས་དབུས་ཀྱིས་བཅག །ཡཾ་ཡཱབཀོད་ཅིང་
། རལ་གྲིའི་ཕྱག་
རྒྱས་རེག་ནས་ཤར་དུ་ཟླུམ་པོའི་སྟབས་ཀྱིས་བཅག །རཾ་རཱབཀོད་ཅིང་། རིན་ཆེན་
ཕྱག་རྒྱས་རེག་ནས་ལྷོར་རོལ་པའི་སྟབས་ཀྱིས་བཅག །ལཾ་ལཱབཀོད་ཅིང་། འཁོར་
ལོའི་ཕྱག་རྒྱས་རེག་ནས་ནུབ་ཏུ་རྡོ་རྗེ་གདན་གྱིས་བྱིན་གྱིས་བརླབས་པའམ། ས་
གའི་སྟབས་ཀྱིས་བཅག །ཝཾ་ཝཱབཀོད་ཅིང་། པད་མའི་ཕྱག་རྒྱས་རེག་ནས་པད་མའི་
གདན་གྱིས་བྱིན་གྱིས་བརླབས་པའམ། ཏཱཎ་ཌ་བའི་སྟབས་ཀྱིས་བཅག་པར་བྱ་སྟེ།
གསར་དུ་བསྒྲུབ་པ་ཡིན་ནོ། །གང་ཡིན་ཡང་རུང་། དྲི་ལ་སོགས་པས་མཆོད་དེ།
ཨོ་ཨཱལཾ་ཧཱུྃ། བཛྲ་བྷུ་མི་ཏིཏྟཾ་ཨ་ཙ་ལ་ཧཱུྃ་ཧཱུྃ་ཕཊ་བཛྲ་དྷ་ར་ཨཛྫཱ་པ་ཡ་ཏི་སྭཱཧཱ། ཞེས་
པས་རྡོ་རྗེའི་ས་སྟེ། དོན་དམ་ཆོས་ཉིད་ཀྱིས་རབ་ཏུ་སད་པར་བྱས་པས་དཀྱིལ་
འཁོར་གྱི་ས་གཞི་བྱིན་གྱིས་བརླབས་ནས། སླར་ཡང་མཆོད་པ་འབུལ་ལོ། །སྐབས་
ལ་ལར་གཞུང་གཞན་དུ་བཤད་པའི་གར་སྟབས་རྒྱས་བསྡུས་གང་ཡང་རུང་བ་བྱེད་
པར་མོས་ན། ཕྱག་ལེན་བརྒྱུད་པ་ལྟར་ལེགས་པར་སྦྱངས་པས་བྱ་ཞིང་། བསྡུས་
པ་ལ་དགའ་བས་ནི་འདི་མ་བྱས་ཀྱང་རུང་ལ། ཕུར་བུས་གདབ་པ་ནི་དོན་ལ་རྟོན་
པས་སྟང་སྟབས་ཀྱི་མཐར་ཡང་རུང་ངོ༌། །ས་བྱིན་གྱིས་བརླབས་པའི་ཆོ་གའམ།
ས་ལྷག་པར་གནས་པའི་ཆོ་ག་སྟེ། འདི་ཉིད་སའི་ཆོ་གའོ། །
དེ་ནས་འབྲི་བར་འགྱུར་བའི་ལྷ་རྣམས་ཀྱི་གནས་སུ་དྲིའི་ཐིག་ལེའམ་མེ་ཏོག་
- 219 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བཀོད་པ་ལྷར་གསལ་འདེབས་པའམ། ཁ་ཅིག་ཏུ་དེ་ལྟར་མ་བྱས་ཀྱང་རུང་། དུས་
ཐམས་ཅད་དུ་ནམ་མཁའ་ཐམས་ཅད་ཏིལ་གྱི་གོང་བུ་ལྟར་ཡོངས་སུ་གང་བར་
བཞུགས་པའི་རྒྱལ་བ་སྲས་བཅས་ཐམས་ཅད་གསལ་བཏབ་པ་ལ་མཆོད་བསྟོད་
རྒྱས་པ་ཕུལ་ཏེ། རྡོ་རྗེ་དྲིལ་བུ་དང་བཅས་པས་སྤོས་ཕོར་བཟུང་ཞིང་། པུས་མོ་
གཡས་པའི་ལྷ་ང་ས་ལ་བཙུགས་ནས། སེམས་ཅན་རྣམས་ནི་ཐར་པའི་སླད་དུ་རྨེ་
བདག་ཀྱང་གཙོ་བོའི་དཀྱིལ་འཁོར་དག་ནི་བཞེངས་པར་བགྱི། །གང་དག་ཕྱོགས་
རྣམས་ཀུན་ནས་སངས་རྒྱས་བྱང་ཆུབ་སེམས་དཔའ་ཉེས་པ་རྣམ་བྲལ་བཙུན་མོ་
དང༌ བཅད་ པ། །དེ་ དག་རྣམས་ ཀྱི་ མཆོག་གི་ཐུགས་ རྗེས་དཀྱིལ་འཁོར་དུ་ནི་
དབང་བསྐུར་སླད་དུ་བདག་ལ་བསྐྱང་དུ་གསོལ། །ཞེས་ལན་གསུམ་དུ་གསོལ་བ་
བཏབ་སྟེ། འདི་ནི་ལྷ་ལྷག་གནས་སུ་གྲགས་པ་དང་དོན་གཅིག་གོ །ཅི་སྟེ་གཞུང་
གཞན་དུ་བཤད་པ་ལྟར་མོས་ན་ཡང་། བཅོམ་ལྡན་རྡོ་རྗེ་རྒེ་མཆོག །རིག་པའི་རྒྱལ་
པོ་ཁྱོད་ལ་བདུད། །སློབ་མ་རྣམས་ལ་བརྩེ་ཕྱིར་དང༌། །ཁྱེད་རྣམས་ལ་ཡང་མཆོད་
པའི་ཕྱིར། །མགོན་པོ་ཐུགས་རྗེའི་བདག་ཉིད་ཅན། །དཀྱིལ་འཁོར་བྲི་བར་བདག་
འཚལ་ལོ། །དེ་ཕྱིར་བཅོམ་ལྡན་བདག་གུས་ལ། །བཀའ་དྲིན་གནང་བར་མཛད་
པའི་ རིགས། །སངས་ རྒྱས་ འགྲོ་ འཁོར་ བྱ་ དོན་ སྩོལ། །བྱང་ ཆུབ་ སེམས་ དཔའ་
འབྲས་གནས་དང་། །གཞན་ཡང་གང་དག་གསང་སྔགས་ལྷ། །ལྷ་དང་འཇིག་རྟེན་
སྐྱོང་བ་དང༌། །འབྱུང་པོ་བྱང་ཆུབ་བསྟན་གནས་དང༌། །སེམས་ཅན་བསྟན་ལ་
མངོན་དགའ་བ། །གང་སུ་རྡོ་རྗེའི་སྤྱན་མངའ་རྣམས། །བདག་ལ་ཡང་དག་དགོངས་
སུ་གསོལ། །བདག་ནི་རྗེ་རྡོ་རྗེ་ཅན། །རྨེ་འབྱུང་བའི་དཀྱིལ་འཁོར་ནི། །ཇི་ལྟར་ནུས་
པ་ཉེར་སྦྱོར་བས། །འགྲོ་བ་སྦྱང་ཕྱིར་བྲི་བར་བྱ། །དེ་ཕྱིར་བདག་དང་སློབ་མ་ལ། །
- 220 -



དག་པའི་རིམ་པའི་ལག་ལེན་མདོར་བསྡུས།
རྗེས་སུ་བརྩེ་བར་ཉེར་བཟུང་ནས། །དཀྱིལ་འཁོར་དང་བཅས་ཐམས་ཅད་ནི། །ཉེ་
བར་བྱོན་པར་མཛད་པར་རིགས། །ཞེས་པའོ། །
དེ་ནས་ལས་དང་མཐུན་པའི་བུམ་པ་མཚན་ཉིད་དང་ལྡན་པ་ལྔའམ་བཅུ། དུང་
ཆོས་དང་བཅས་པ་ཆས་སུ་ལེགས་པར་བཅུག་པ་རྣམས་ཡི་གེ་བཅུ་ལས་བྱུང་ཞིང་
གདོད་ནས་རྣམ་པར་དག་པ་ཆོས་ཉིད་ཀྱི་ཁུ་རྡུལ་དང་། རྐང་དང༌། ཁྲག་དང་། དྲི་
ཆུ་། དྲི་ཆེན་གྱི་རང་བཞིན་ཡེ་ཤེས་ཀྱི་བདུད་རྩིས་གང་བར་བྱིན་གྱིས་རློབ་བཞིན་
པས། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཧོར་ཧོརཱ་ཧུཾ་ཧཱུཾ་ཧཱུཾ་ཧཱུཾ་བཛྲ་པད་མ་ཨ་མྲྀ་ཏ་གྷ་ཊ་སུ་བི་ཤུདྡྷ་དྷརྨཱ་
དྷ་དུ་སྭ་བྷཱ་ཝ་སརྦ་དྷརྨཱན་སུ་བི་ཤུདྡྷདྷཱམཱདྷཱ་ཏུ་སྭ་བྷཱ་བཱན་ཀུ་རུ་ཀུ་རུ་སྭཱཧཱ། ཞེས་ཅི་
ནུས་བཟླས་པས་དྲི་མ་ཐམས་ཅད་སྦྱོང་ནུས་པའི་ཡེ་ཤེས་ཀྱི་བདུད་རྩིར་གྱུར་པ་ལ་
མཆོད་པ་དབུལ་ཞིང་དབུས་སུ་བཞག་པ་ནི། རྡོ་རྗེའི་བུམ་པ་བྱིན་གྱིས་བརླབས་
པའམ། སྟ་གོན་དུ་གནས་པའོ། །
དེ་ནས་ཐིག་སྐུད་མཚན་ཉིད་དང་ལྡན་པ་དྲིས་བགོས་ཤིང་སྣོད་གཙང་མར་
བཀོད་པ་དབྱངས་རིང་པོ་ལྔ་ལས་བྱུང་བ་ལ། རང་གི་སྙིང་གར་དུས་འཁོར་ཡབ་
ཡུམ་རྟག་ཏུ་བཞུགས་པ་གསལ་བཏབ་པའི་ཡུམ་གྱི་ཐུགས་ཀའི་ཉི་མ་ལས་འཕྲོས་
པའི་རྡོ་རྗེ་ལྕགས་ཀྱུས་དེ་བཞིན་གཤེགས་མ་རྣམས་ཐིག་སྐུད་ཀྱི་རྣམ་པས་བཀུག་
ཅིང་སད་པར་བྱས་ནས། དེས་རྡོ་རྗེའི་སྲད་བུས་བྱིན་གྱིས་རློབ་བཞིན་པར། ཨོཾ་ཨཱ་
ཨཱི་རཱི་ཨཱུ་ལཱི་བཛྲ་སཱུ་ཏྲ་སརྦ་དྷརྨཨེ་ཀ་སྭ་བྷཱ་བ་དྷརྨན་ཨེ་ཀ་ཨཱ་ཀ་རཱ་སྭ་བྷཱ་ཝན་ཀུ་
རུ་ཀུ་རུ་སྭཱཧཱ། ཞེས་བཟླས་ནས་མཆོད་དེ། ཤར་གྱི་ཆར་བཞུགས་སུ་གསོལ་བ་ནི་
རྡོ་རྗེའི་ཐིག་སྐུད་བྱིན་གྱིས་བརླབས་པའམ། སྟ་གོན་དུ་གནས་པའོ། །
འབྱོར་བ་དང་འཚམས་པའི་རྡུལ་ཚོན་མཚན་ཉིད་དང་ལྡན་པ་དབྱངས་ཐུང་ངུ་
༡༡



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལྔ་ལས་བྱུང་བ་ལ་སྔ་མ་བཞིན་དུ་རང་གི་སྙིང་གའི་ཡབ་ཀྱི་ཐུགས་ཀའི་ཟླ་བ་ལས་
འཕྲོས་པའི་རྡོ་རྗེ་ལྕགས་ཀྱུས་སངས་རྒྱས་རྣམས་རྡུལ་ཚོན་གྱི་རྣམ་པས་བཀུག་
ཅིང་སད་པར་བྱས་ནས། དེས་རྡོ་ རྗེའི་རྡུལ་ཚོན་དུ་བྱིན་གྱིས་རློབ་པར་ཡིད་ཀྱིས་
གསོལ་བ་འདེབས་བཞིན་པས། ཨོཾ་ཨ་ཨི་རི་ཨུ་ལི་སུ་བི་ཤུདྡྷ་པཉྩ་སྐན་དྷ་སྭ་བྷཱ་ཝ་
པཉྩ་སྐན་དྷ་ན་སུ་བི་ཤུདྡྷདྷརྨཱན་ཀུ་རུ་ཀུ་རུ་སྭཱཧཱ། ཞེས་བཟླས་ནས་མཆོད་དེ། ནུབ་
ཀྱི་ཆར་བཞུགས་པ་ནི། རྡོ་རྗེ་རྡུལ་ཚོན་བྱིན་གྱིས་བརླབས་པའམ། སྟ་གོན་དུ་གནས་
པའོ། །
གསོར་བའི་རྡོ་རྗེ་མཚན་ཉིད་དང་ལྡན་པ་ཧཱུྃ་ལས་བྱུང་བ་ལས་གཙོ་བོ་ཡབ་ཀྱི་
བྱིན་གྱིས་རློབ་པར་མོས་བཞིན་པས། ཨོ་ཧཱུྃ་ཀྲོ་དྷ་བཛྲ་སརྦ་སཏྲ་ཀ་རུ་ཎ་ཨཱད་མ་
ཀ་སརྦ་དྷརྨ་ཨེ་ཀ་སུ་ཁ་སྭ་བྷཱ་བ་སརྦ་དྷམཱན་བཛྲ་སུ་ཁ་སྭ་བྷཱ་ཝན་ཀུ་རུ་ཀུ་རུ་སྭཱཧཱ།
ཞེས་བཟླས་ནས་མཆོད་དེ། ལྷོའི་ཆར་བཞུགས་སུ་གསོལ་བ་ནི་རྡོ་རྗེ་བྱིན་གྱིས་
བརླབས་པའམ། སྟ་གོན་དུ་གནས་པའོ། །
དྲིལ་བུ་མཚན་ཉིད་དང་ལྡན་པ་ཧོལས་བྱུང་བ་ལ་གཙོ་མོ་ཡུམ་གྱིས་བྱིན་
གྱིས་རློབ་པར་ཡིད་ཀྱིས་གསོལ་བ་འདེབས་བཞིན་པས། ཨོ་ཧོབཛྲ་གནྡྷེ་སརྦ་དྷརྨ་
ཨེ་ཀ་པྲཛྙཱ་དྷཱ་ནི་སྭ་བྷཱ་ཝེ་སརྦ་ཨཱ་ཀཱ་རེ་སརྦ་དྷརྨ་པྲ་བོ་དྷ་ནི་སརྦ་དྷརྨན་ནི་སྲ་བྷ་ཝེ་
ན་པྲ་བོ་དྷ་ཡ་སྭཱཧཱ། ཞེས་བཟླས་ནས་མཆོད་དེ། བྱང་གི་ཆར་བཞུགས་སུ་གསོལ་
བ་ནི་རྡོ་རྗེ་དྲིལ་བུ་བྱིན་གྱིས་བརླབས་པའམ། སྟ་གོན་དུ་གནས་པའོ། ། །
སློབ་མ་མཚན་ཉིད་དང་ལྡན་པ་ཁྲུས་བྱས་ཤིང་གོས་གཙང་མ་བགོས་ཏེ། ཕྱག་
དང་གསེར་གྱི་མེ་ཏོག་ལ་སོགས་པའི་མཎྜལ་ཕུལ་ནས། བདག་ནི་མི་བཟད་འཁོར་
བས་འཇིགས་པས་དེ་རིང་ཉིད་ནས་རྒྱལ་བ་རྣམས་ལ་སྐྱབས་སུ་ལྷག་པར་མཆི། །
- 222 -



དག་པའི་རིམ་པའི་ལག་ལེན་མདོར་བསྡུས།
ངེས་པར་སྲིད་པའི་འཇིགས་འཕྲོག་ཁྱེད་ཀྱི་ཞབས་ཀྱི་ཆུ་སྐྱེས་དག་ལ་ལུས་ངག་སེམས་
ནི་དག་པས་སོ། །ཞེས་གསོལ་བ་ལན་གསུམ་དུ་བཏབ་པ་ལ། མངལ་དུ་མངལ་
གནས་སྡུག་བསྔལ་དང་ནི་བཙའ་བའི་དུས་དང་བྱིས་པའི་དངོས་པོ་ལ་ཡང་སྡུག་
བསྔལ་ཏེ། །གཞོན་ནུ་ལང་ཚོ་དག་ལ་བུད་མེད་ནོར་དང་འབྱོར་བ་ཉམས་པའི་ཉོན་
མོངས་སྡུག་བསྔལ་ཆེན་པོས་གང་། །རྒ་དང་འཆི་བའི་སྡུག་བསྔལ་ཉིད་དེ་སླར་
ཡང་འགྲོ་བ་དྲུག་ཏུ་ངུ་འབོད་ལ་སོགས་འཇིགས་སྟེར་བ། །འགྲོ་བ་འདི་དག་མ་
ལུས་སྒྱུ་མ་ལ་རྨོངས་གྱུར་པས་སྡུག་བསྔལ་ལས་ནི་སྡུག་བསྔལ་འཛིན་པའོ། །
འཁོར་བར་མི་ཉིད་དུ་ནི་རྒྱ་ལམ་ཞིག་ན་གྱུར་ཀྱང་ཆོས་ཀྱི་བློ་ནི་བརྒྱ་ལམ་ཞིག་
ནས་སོ། །དེ་ལས་དགེ་བའི་དབང་གིས་སངས་རྒྱས་ལ་ནི་རྗེས་ཆགས་གྱུར་ཀྱང་
དང་པོའི་ཐེག་པར་རབ་ཏུ་འཇུག །དེ་ལས་དཔལ་ལྡན་རྡོ་རྗེའི་ཐེག་པ་བསྒོམ་པ་
ལ་ནི་བློ་གྲོས་མ་ལུས་འཇུག་པ་བརྒྱ་ལམ་ནའོ། །དེ་ལྟར་སངས་རྒྱས་ཉིད་འདོད་
མཆོག་གི་བདེ་བའི་གོ་འཕང་དག་ལ་འཇུག་པ་ཨེ་མ་ཤིན་ཏུ་དཀའ། །ཞེས་པ་ལ་
སོགས་པས་འཁོར་བ་ལས་ཡིད་འབྱུང་ཞིང་སྐྱོ་ཤས་བསྐྱེད་པ་དང༌། དལ་འབྱོར་
དོན་ཅན་དུ་བྱེད་པའི་ཐབས་མཆོག་རྡོ་རྗེ་ཐེག་པའི་ངེས་དོན་ཟབ་མོ་སྒོམ་པ་ལ་
དད་འདུན་དང་སྤྲོ་བ་ཆེར་བསྐྱེད་ནས། ལས་དང་མཐུན་པའི་མཎྜལ་བྱས་ཏེ། དེར་
སློབ་མ་ཤར་དུ་མངོན་པར་ཕྱོགས་པ་ལ་ཨུ་དུམ་བཱ་རའམ། འོ་མ་ཅན་གྱི་ཤིང་དང་།
གཞན་ཡང་རུང་བའི་སོ་ཤིང་སོར་བཅུ་གཉིས་པ་མགོ་བོར་མེ་ཏོག་ཕྲེང་བ་བཅིངས་
ཤིང་། དྲི་ལ་སོགས་པས་མཆོད་ལ། ཨོཾ་ཨཱཿཧཱུྃ་ཧཧཾ་ཀཿ བཛྲ་དན་ཏ་ཀཥྛ་ཙ་ཏུར་བི་
མོ་ཀ་མུ་ཁ་བི་ཤུདྡྷ་སྭ་བྷཱ་བ་ཀཱ་ཡ་ཝཱཀ་ཙིཏྟ་ཛྷཱ་ན་མུ་ཁ་དན་ཏ་ཨཱ་དི་མ་ལཾ་བི་ཤོ་དྷ་
ཡ་བི་ཤོ་དྷ་ཡ་སྭཱཧཱ། ཞེས་པས་སྦྱིན་ཞིང་། ཁ་དང་སོ་ལ་སོགས་པའི་དྲི་མ་སྦྱངས་
- 223 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པར་མོས་ལ། མཎྜལ་གྱི་སྟེང་དུ་དོར་བ་ལས་དེའི་མགོ་གང་དུ་ཕྱོགས་པའི་ལས་རབ་
འབྱམས་ལ་སོགས་པ་དེས་འགྲུབ་པའི་སྐལ་བ་ཅན་དུ་གོ་བར་བྱས་ནས། སློབ་མ་
དཀྱིལ་འཁོར་གྱི་ས་ལ་བཅུག་སྟེ། དེའི་གནས་དྲུག་ཏུ་དཀྱིལ་འཁོར་དྲུག་ལ། ཨོཾ་
ཨཱཿཧཱུྃ་ཧོཧཾ་ཀྵ ཞེས་པ་རིགས་དྲུག་གི་ལྷ་རྣམས་འདོད་ནས་བཞུགས་པ་གསལ་
བཏབ་པ་ལ་རྡོ་རྗེ་སེམས་དཔའ་བསྐུལ་བར་བྱ་སྟེ། ཨོཾ་ཨ་ཨཨོཾ་ཨཱབཛྲ་སཏྲ་མཧཱ་
སུ་ཁ་བཛྲ་ཀ་ལ་ཙཀྲ་ཤི་སྐྱ་སྱ་ཨ་བྷི་མུ་ཁོ་བྷ་ཝ་སན་དུཌོ་བྷ་ཝ་དོ་བྷ་ཝ་ཀཱ་ཡ་ཝཱཀ་
ཙིཏྟ་ཨ་དྷིཥྛ་ནཾ་ཀུ་རུ་ཀུ་རུ་སྭཱཧཱ། ཞེས་པས་རྡོ་རྗེ་ཕེབས་སུ་རུང་བར་བྱིན་གྱིས་བརླབ་
པ་ན་རྡོ་རྗེའི་སློབ་མར་བྱིན་གྱིས་བརླབས་པའམ། སློབ་མ་སྟ་གོན་དུ་གནས་པའི་
གཙོ་བོ་ཡིན་ནོ། །
དེའི་སྟེང་དུ་སྤྲོས་པ་ལ་དགའ་བས་རྒྱས་པར་བྱེད་ན། ཨོ་ཧཱིབི་ཤུདྡྷདྷརྨསརྦ་
པཱ་པ་ནིཉྩ་ཨ་སྱ་ཤོ་དྷ་ཡ་སརྦ་བི་ཀལྤན་ཨ་པ་ན་ཡ་ཧཱུྃ། ཞེས་བརྗོད་ཅིང་། ཝཾ་ལས་
བྱུང་བའི་ཆུ་དྲི་བཟང་པོ་དང་ལྡན་པ་འཁྱོར་བ་གསུམ་གྱིས་ཁ་བཀྲུས་ནས་ཧཱུྃ་ལས་
བྱུང་བའི་ཀུ་ཤ་མང་པོ་འཁྱིལ་བ་བཟླས་པ་སྟན་གྱི་དོན་དང་། དྷཱི༔ལས་བྱུང་བའི་ཀུ་
ཤ་འཁྱིལ་པ་བཟླས་པ་སྔས་ཀྱི་དོན་དང་། ཨོ་བཛྲ་ཏིཀ་ཝཾ། ཞེས་པས་བྱིན་ཏེ། ཧཱུྃ་
ལས་བྱུང་བའི་སྲད་བུ་དམར་པོ་སློབ་མའི་ལུས་ཀྱི་སུམ་ལྡབ་ལ་འཁྱིལ་བ་ལན་བདུན་
བཟླས་ཤིང་མདུད་པ་གསུམ་བྱས་ལ། ཨོཾ་བུདྡྷ་མེ་ཏྲ་རཀྵ་རཀྵ་སཧཱན་སཱཧཱ། ཞེས་
པས་དཔུང་པར་བཅིངས་ནས། འཇིག་རྟེན་དུ་ནི་ཀུན་མཁྱེན་རྣམས། །ཨུ་དུམ་བཱ་
རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་ཞིག །འབྱུང་འགྱུར་ཡང་ནི་མི་
འབྱུང་ངོ༌། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ།།
གང་གིས་སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །བསྐལ་པ་
- 224 -



དག་པའི་རིམ་པའི་ལག་ལེན་མདོར་བསྡུས།
བྱེ་བ་དུ་མ་རུ། །སྡིག་པ་གང་ཞིག་སྔོན་བྱས་པ། །དཀྱིལ་འཁོར་འདི་འདྲ་མཐོང་བ་
ཡིས། །དེ་དག་ཐམས་ཅད་ཟད་འགྱུར་ན། །གྲགས་པ་མཐའ་ ཡས་ སྔགས་སྤྱོད་
པའི། །ཚུལ་ལ་གནས་ན་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །
གོ་འཕང་བླ་ན་མེད་པར་འགྱུར། །སྤྱོད་མཆོག་འདི་ལ་གང་རྣམས་ཀྱི། །བློ་གྲོས་
ཤིན་ཏུ་དྲི་མ་མེད། །དེ་རྣམས་ཀྱི་ནི་སྡུག་བསྔལ་ཀུན། །འབྱུང་བའི་ངན་འགྲོ་ཡང་
དག་ཞི། །བདག་ཉིད་ཆེན་པོ་ཁྱེད་རྣམས་ཀྱིས། །དེ་རིང་རྙེད་པ་མཉམ་མེད་རྙེད། །
གང་གིས་ཁྱེད་རྣམས་རྒྱལ་བ་ཀུན། །བདག་ཉིད་ཆེན་པོ་སྲས་བཅས་ཀྱིས། །བསྟན་
འདི་ཀུན་ལ་ཡོངས་སུ་བཟུང་། །གནས་པ་སྐྱེ་བར་འགྱུར་བ་ནི། །དེ་ཡིས་ཁྱེད་རྣམས་
ཐེག་ཆེན་ལ། །ལེགས་པར་སྐྱེ་བ་ཉིད་དུ་འགྱུར། །ཐེག་པ་ཆེན་པོ་ཆེར་འབྱུང་བའི།།
ལམ་མཆོག་འདི་ནི་དཔལ་དང་ལྡན། །གང་གིས་ཁྱེད་རྣམས་འགྲོ་འགྱུར་བས། །
དེ་བཞིན་གཤེགས་པར་འགྱུར་བ་ཡིན། །ཞེས་པས་སྤྲོ་བ་བསྐྱེད་དེ། འཁྱིལ་པའི་
བཟླས་ལུང་བྱིན་ནས། ནང་པར་བདག་ལ་རྨི་ལམ་སྨྱོས་ཤིག །ཅེས་པ་དང༌། སེང་
གེའི་ཉལ་སྟབས་ཀྱིས་ཉལ་དུ་གཞུག་སྟེ། རྩ་རྒྱུད་དང་སེམས་འགྲེལ་ལ་ལྷག་པར་
མོས་པའམ། བསྡུས་པ་ལ་དགའ་བས་ནི་སྐབས་ཁ་ཅིག་ཏུ་ཕྱི་མ་འདི་རྣམས་མ་
བསྣན་ཀྱང་རུང་ངོ༌། །སློབ་མ་ལྷག་གནས་སོ། །
དེ་ལྟར་བུམ་པ་ལ་སོགས་པ་གནས་ལྔར་བཀོད་པ་རྣམས་ཀྱི་ལྷོར། ཨོ་ཧོ
བཛྲ་ཀ་མ་ལ་ད་ལ་གནྡྷེ་ཤ་ཡེཡ་བཛྲ་སུ་ཁ་མཧཱ་ནི་ཏྲ་ཀ་རོ་མི་ཡ་ཐཱ་ཏ་ཐཱ་ག་ཏེ་ན་
ཀྲི་ཏཱ་ཧཧསྭཱཧཱ། ཞེས་པ་མལ་སྟན་བྱིན་གྱིས་བརླབས་པར་རང་གི་མགོ་བོ་ནུབ་
དང༌། རྐང་པ་ཤར་དུ་ཕྱོགས་པས་ཉལ་ནས་མཚན་མ་བརྟག་ཅིང་། ངན་ན་བསལ་
བའི་ཆོ་ག་ཡེ་ཤེས་རྒྱ་མཚོར་བཤད་པ་ལྟར་བྱ་སྟེ། མལ་སྟན་ལྷག་གནས་སོ། །
- 225 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
མཚན་མ་བཟང་པོ་རྙེད་ནས་དཀྱིལ་འཁོར་གྱི་ས་གཞི་དང་རྡོ་རྗེའི་ཐིག་སྐུད་
ཡང་དག་པར་མཆོད་དེ། མཉམ་དང་མི་མཉམ་རྐང་པའི་ངེས་པ་དང་། ཕྱོགས་ཀྱི་ཡོངས་
འཇོམས་སྤངས་པ་དང་། ཐིག་ཚད་དང་ཐིག་སྐུད་འཛིན་ཚུལ་ལ་སོགས་པའི་ངེས་
པ་དང་ལྡན་པས། ཨོཾ་ཨཱ༔ཧཱུྃ་ཀཱ་ཡ་ཝཱཀ་ཙིཏྟ་ཨེ་ཀ་བྷུ་ཏཿ སརྦ་དྷརྨ་ཨེ་ཀ་ཨཱ་ཀ་ན་རེ་
ཎ་བཛྲ་སཏྭ་ཧཱུྃ་བཛྲ་ བྷཱ་ མི་སཱུ་ཏྲ་ཡཱ་ མི་ཧཱུྃ་ཨཱཕཊ། ཅེས་པ་ཐིག་སྐུད་བརྐྱང་བའི་
སྔགས་དང་། ༀ་བཛྲ་སཱུ་ཏྲ་ཨེ་ཀཱ་ཨ་ཀཱ་ར་སྭ་རུ་པེ་ཎ་ཛཛཛ སརྦ་དྷརྨན་སཱུ་ཏྲ་
ཡ་ཨོ་ཨཱ༔ཧཱུྃ་ཧོ༔ཧཾ་ཀཿཕཊ། ཅེས་པ་ཐིག་འདེབས་པའི་སྔགས་དང་བཅས་ཤིང་རིམ་
པ་བཞིན་དུ་ལྷག་ཆད་ནོར་བ་ཐམས་ཅད་སྤངས་ནས་ཤིན་ཏུ་རྣམ་པར་དག་པའི་
ཐིག་རྣམས་གདབ་སྟེ། རྡོ་རྗེའི་ཐིག་སྐུད་མཆོད་ནས། ཡེ་ཤེས་སེམས་དཔའ་རང་
གི་སྙིང་གར་གཤེགས་སུ་གསོལ་ཞིང་། ཧི་ཡིག་ཁྲོ་བོའི་ལྟ་བ་ཡིས། །དེ་ནས་སྒོ་
ཡང་དབྱེ་བར་བྱ། །ཞེས་པའི་མན་ངག་དང་ལྡན་པས་སྒོ་ཐམས་ཅད་སྦྱངས་ཏེ།
སླར་ཡང་མཆོད་པ་དང༌། གཏོར་མ་དབུལ་བ་ནི་ཐིག་གདབ་པའི་ངེས་པའོ། །སྔར་
བྱིན་གྱིས་བརླབས་པའི་རྡོ་རྗེའི་རྡུལ་ཚོན་དང་། དཀྱིལ་འཁོར་གྱི་ས་གཞི་ལ་མཆོད་
ཅིང་གཏོར་མ་ཕུལ་ནས་སྟོང་ཉིད་སྙིང་ རྗེའི་དཀྱིལ་འཁོར་དང་། འབྱུང་བའི་རིམ་
བརྩེག་གི་དཀྱིལ་འཁོར་ལ་སོགས་པ་རྣམས་མདོག་དང་དཔངས་ཀྱི་ངེས་པ་དང་
ལྡན་པར་བྱའོ། །རྭ་བ་རྣམས་དགེ་བ་ལ་སྤྲོ་བའི་རིམ་པ་དང༌། མི་དགེ་བ་ལ་བསྡུ་
བའི་རིམ་པ་ཡིན་པའི་ཕྱིར། འདིར་དགེ་བ་ལ་ཐུགས་དཀྱིལ་དུ་ཡང་སྤྲོ་བའི་རིམ་པར་
འཐོབ་སྟེ། དེས་ན་དཀར་པོ་དང་། དམར་པོ་དང་། ནག་པོར་གསུངས་པའི་དགོངས་
པ་ནི་དགེ་བ་ལ་ཕྱི་ནས་བརྩམས་པ་དང༌། མི་དགེ་བ་ལ་ནང་ནས་བརྩམས་པ་
ཡིན་ནོ། །དེ་ལྟར་འདིའི་དགོངས་པ་ལ་མི་མཁས་པ་དག་གསུང་དང་སྐུ་ལ་སྤྲོ་བའི་
- 226 -



དག་པའི་རིམ་པའི་ལག་ལེན་མདོར་བསྡུས།
རིམ་པ་དང༌། ཐུགས་དཀྱིལ་ལ་བསྡུ་བའི་ རིམ་པར་བྱེད་པ་རྣམས་ནི་རྣམ་པར་
འཁྲུགས་པ་དང་། འཁྲུལ་བ་ཁོ་ན་ཡིན་པས་དོར་བར་བྱའོ། །ཚོན་གྱི་སའི་དོན་ཡང་
གཞི་ཕྱོགས་མདོག་གིས་ཁོར་ཡུག་ལ་ཐུག་གི་བར་དུ་ཁྱབ་པ་ལ་དགོངས་པ་ཡིན་
ཏེ། སྟོང་ཉིད་སྙིང་རྗེའི་དཀྱིལ་འཁོར་འཁོར་ལོ་ཁྱབ་པའི་ཕྱིར་རོ། །དེ་ཡང་དབང་
ལེའི་ཚིགས་བཅད་ཞེ་གཉིས་ཞེ་གསུམ་པ་དང་། བརྒྱད་ཅུ་རྩ་གཅིག་པ་དང་། བཅུ་
བདུན་པ་འགྲེལ་པ་དང་བཅས་པ་རྣམས་ན་གསལ་བར་གསུངས་སོ། །དེ་ལྟ་བས་
ན། ཕྱི་རོལ་མཆོད་པའི་ས་གཞི་ཕྱོགས་མདོག་ལས་གཞན་དུ་འདོད་པ་རྣམས་ཀྱིས་
མཚོན་གྱི་སའི་དོན་མ་གོ་བ་ཉིད་དུ་བས་སོ། །གལ་ཏེ་སའི་ཁོར་ཡུག་གི་གཞི་ལ་པད་
མ་བུམ་སོགས་མཛེས་པར་བྱ། ཞེས་གསུངས་པའི་ཕྱིར། མཆོད་པའི་ས་གཞི་སེར་
འབྱམ་དུ་རིགས་སོ་ཞེ་ན། མི་རིགས་ཏེ། གཞུང་དེས་ནི་པད་མ་བུམ་སོགས་བྱ་བ་
བསྟན་གྱི། དེ་དག་གིས་གཞིའི་ཁ་དོག་བསྟན་པ་མེད་པའི་ཕྱིར་རོ། །གལ་ཏེ་སའི་
ཁོར་ཡུག་གི་གཞི་ལ་ཞེས་པས་སའི་ཁོར་ཡུག་བསྟན་ཅིང་། དེ་སེར་པོ་ཡིན་པའི་
ཕྱིར་མཆོད་པའི་ས་གཞི་སེར་འབྱམ་དུ་རིགས་སོ་ཞེ་ན་མི་རིགས་ཏེ། སའི་ཁོར་ཡུག་
དང་། མཆོད་པའི་ས་གཞི་མི་གཅིག་པའི་ཕྱིར་རོ། །གལ་ཏེ་གཅིག་ན་སའི་ཁོར་ཡུག་
ལ་ཕྱོགས་རེར་ཡང་སྒོ་ཚད་ཕྱེད་དང་གསུམ་གསུམ་ཡོད་དགོས་པར་འགྱུར་བ་ལས་
སྒོ་ཚད་ཕྱེད་ཕྱེད་ལས་མ་གསུངས་པས་གནོད་ཅིང་། དེ་ལས་པད་མ་བུམ་སོགས་
དགོད་པར་ཧ་ཅང་ཐལ་བས་ཀྱང་གནོད་དོ། །གཞན་ཡང་མཆོད་པའི་ས་གཞི་དང༌།
སའི་ཁོར་ཡུག་གཅིག་པ་ཡིན་ན། དག་པ་གསུམ་དང་ཡང་འགལ་བར་འགྱུར་ཏེ།
དག་པ་དང་པོ་ནི། བདེ་ཆེན་འཁོར་ལོས་ལྷུན་པོ་དང་། ཐུགས་དཀྱིལ་ཀྱིས་སའི་དཀྱིལ་
འཁོར་དང་། གསུང་དཀྱིལ་གྱིས་ཆུའི་དཀྱིལ་འཁོར་དང༌། སྐུ་དཀྱིལ་གྱི་མེ་དང་
227 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
རླུང་གི་དཀྱིལ་འཁོར་རོ། །དག་པ་གཉིས་པ་ནི། སྐུའི་རྭ་བ་ནས་སྟེགས་བུའི་ཕྱེད་
ཀྱིས་ལྷུན་པོ་དང༌། མཚམས་དེ་ནས་རིན་ཆེན་སྣམ་བུའི་མཐར་ཐུག་པས་འཛམ་
གླིང་ཆེན་པོ་དང་། དོ་ཤལ་ནས་ཀྲ་མ་ཤིར་ཥའི་མཐར་ཐུག་པས་ཕྱིའི་རྒྱ་མཚོ་དང་།
མཚམས་དེ་ནས་ཚངས་ཐིག་ཟད་མཚམས་ཀྱིས་མེ་དང་རླུང་གི་དཀྱིལ་འཁོར་རོ།།
དག་པ་གསུམ་པ་ནི་ཁོར་ཡུག་ལྔ་སྟེ། འདིར་ནམ་མཁའི་ཁོར་ཡུག་དང་། ལྷུན་པོ་
སྟོང་པའི་རང་བཞིན་དོན་གཅིག་པའི་ཕྱིར་རྡོ་རྗེ་ཕྲེང་བས་སའི་ཁོར་ཡུག་གི་ནང་
རོལ་དུ་མ་བཀོད་པར། རླུང་གི་ཕྱི་རོལ་ཏུ་བཀོད་པ་ལ་ལྷུན་པོ་སྤངས། ཞེས་གསུངས་
ཀྱི། ཕྱོགས་གཞན་དུ་སྤངས་པའམ། གཏན་ནས་མེད་པར་བྱས་པ་ནི་མ་ཡིན་ནོ། །
དེས་ན་འདིར་ལྷུན་པོ་ནི་རྡོ་རྗེ་ཕྲེང་བའོ། །འཛམ་གླིང་ཆེན་པོ་ལ་སོགས་པ་བཞི་ནི་
སའི་ཁོར་ཡུག་ལ་སོགས་པ་བཞིའོ། །དེ་ལྟར་དག་པ་གསུམ་ལ་ལྷུན་པོ་ནང་ནས་
ཕྱིར་མ་སྤངས་པ་དང༌། སྤངས་པའི་ཁྱད་པར་ཡོད་ཀྱང་ཚད་ནི་མི་མཚུངས་པ་མེད་
དེ། གསུམ་གའང་འབུམ་ཕྲག་བཞི་བཞི་དང༌། ཁྲུ་བཞི་བཞིར་མཚུངས་པའི་ཕྱིར་
རོ། །དེས་ན་འདིར་མཆོད་པའི་ས་གཞི་དང་། སའི་ཁོར་ཡུག་གཤིབས་ནས་བྱས་
ཀྱང་སྡེ་ཚན་ནི་མི་གཅིག་པ་ཁོ་ན་སྟེ། སྔ་མ་ནི་དག་པ་བར་མར་གཏོགས་ཤིང་།
ཕྱི་མ་ནི་དག་པ་གསུམ་པར་གཏོགས་པའི་ཕྱིར་དང་། སྔ་མ་ནི་སྟོང་ཉིད་སྙིང་རྗེའི་
དཀྱིལ་འཁོར་དུ་གཏོགས་ཤིང་། ཕྱི་མ་ནི་འབྱུང་བ་རིམ་བརྩེགས་ཀྱི་དཀྱིལ་འཁོར་
དུ་གཏོགས་པའི་ཕྱིར་རོ། །དེའི་ཕྱིར་མཆོད་པའི་ས་གཞི་སའི་ཁོར་ཡུག་གི་ནང་
རོལ་ན་ཡོད་པ་ལས་ལྷུན་པོ་ཡིན་ནོ་སྙམ་དུ་ཡང་འཁྲུལ་པར་མི་བྱ་སྟེ། དེ་ནི་དག་
པ་གསུམ་གའི་ལྷུན་པོ་གང་ཡང་མི་སྲིད་པའི་ཕྱིར་ཏེ། དག་པ་དང་པོའི་ལྷུན་པོ་ནི་
ཡེ་ཤེས་འཁོར་ལོ་དང་། དག་པ་གཉིས་པའི་ལྷུན་པོ་ནི་སྐུའི་རྭ་བ་ནས་སྟེགས་བུའི་
- 228 -



དག་པའི་རིམ་པའི་ལག་ལེན་མདོར་བསྡུས།
ཕྱེད་ལ་ཡོད་པའི་ ཕྱིར་དང༌། དག་པ་གསུམ་པའི་ལྷུན་པོ་ནི་རླུང་གི་ཕྱི་རོལ་ཏུ་
སྤངས་པའི་ཕྱིར་རོ། །དེས་ན་མཆོད་པའི་ས་གཞི་ལྷུན་པོ་མ་ཡིན་ལ། ཡིན་དུ་ཆུག་
ཀྱང་། དེས་ཁ་དོག་སེར་པོ་མི་འགྲུབ་སྟེ། ལྷུན་པོ་ནི་ལྔ་པ་སྟོང་པའི་ཁམས་ཡིན་
པའི་ཕྱིར་དང༌། དེ་ལྟར་ཡིན་ཡང་སེར་པོ་འཐོབ་ན། དག་པ་གསུམ་གྱི་ལྷུན་པོ་
གསུམ་གའི་ཐོབ་ས་གང་ཡིན་ཐམས་ཅད་སེར་པོར་ཧ་ཅང་ཐལ་བས་གནོད་པའི་
ཕྱིར་རོ། །ཡང་མཆོད་པའི་ས་གཞི་ནི་སའི་ཁོར་ཡུག་ཡིན་པས་སེར་པོ་རིགས་སོ་
སྙམ་དུ་ཡང་འཁྲུལ་པར་མི་བྱ་སྟེ། དེ་ནི་སའི་ཁོར་ཡུག་གཏན་ནས་མ་ཡིན་པའི་
ཕྱིར་ཏེ། དག་པ་དང་པོའི་སའི་ཁོར་ཡུག་ནི་ཐུགས་དཀྱིལ་དང་། དག་པ་གཉིས་
པའི་སའི་ཁོར་ཡུག་ནི་སྐུའི་སྟེགས་བུ་ཕྱེད་ནས་རིན་ཆེན་སྣམ་བུ་ཡིན་པའི་ཕྱིར་
དང༌། དག་པ་གསུམ་པའི་སའི་ཁོར་ཡུག་ནི་མཆོད་པའི་ས་དང་། ཆུའི་འཁོར་ཡུག་
གི་བར་གྱི་སེར་པོ་སྒོ་ཚད་ཕྱེད་པ་དེ་ཉིད་ཡིན་པའི་ཕྱིར་དང་། དེ་རྣམས་གང་དུ་
ཡང་མི་གཏོགས་པའི་སའི་འཁོར་ཡུག་ནི་འདིར་མེད་ཅིང་མ་གསུངས་པའི་ཕྱིར་རོ།།
དེ་ལྟར་བས་ན་མཆོད་པའི་ས་གཞི་ནི་དག་པ་བར་མའི་མེ་རླུང་ཡིན་གྱི་ལྷུན་པོ་དང་
སའི་ཁོར་ཡུག་ལ་སོགས་པ་ གཞན་ནི་མ་ཡིན་ནོ། །དེའི་ཕྱིར་ རྗེ་བཙུན་དག་གི་
དགོངས་པ་དང་མི་མཐུན་པ་གང་ཡིན་པ་དེ་ནི་ལེགས་འདོད་རྣམས་ཀྱིས་སྤང་བར་
རིགས་སོ། །རྗེ་བཙུན་དག་གི་དགོངས་པ་ནི་དག་པ་དང་པོ་སྐུ་དཀྱིལ་གྱི་རྭ་བའི་
ནང་ལ་ཐུག་པ་དང་། དེ་ནས་དག་པ་གཉིས་པ་ཚངས་ཐིག་གི་མཐའ་ལ་ཐུག་པ་
སྟེ། དེ་དག་རེ་རེའང་ཆ་བཅུ་དྲུག་བཅུ་དྲུག་ཏུ་གནས་པ་སྙིང་རྗེ་བཅུ་དྲུག་དང་།
སྟོང་ ཉིད་ བཅུ་ དྲུག་ ཡིན་ པའི་ ཕྱིར་ དང༌། དེ་ ཡང་ ཨེ་ ཡིག་ དབུས་སུ་ ཝཾ་ ཡིག་
བཞུགས་པ་དང༌། སངས་རྒྱས་རིན་ཆེན་ཟ་མ་ཏོག་ཡིན་པའི་ཕྱིར་དང༌། ཐབས་
- 229 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དང་ཤེས་རབ་དེ་དག་ཡ་བྲལ་བ་མི་སྲིད་ཅིང་ཕན་ཚུན་དབྱེར་མེད་འཁྱུད་པ་མ་
ནིང་གི་གོ་འཕང་ཡིན་པའི་ཕྱིར་དེ་དག་ལ་ཕྱོགས་མདོག་གི་ངེས་པ་ཡང་ཁྱད་པར་
མེད་པར་གསུངས་ལ། ཕྱིའི་ཁོར་ཡུག་ལྔ་ནི་དེ་ལྟར་མ་ཡིན་གྱི། འབྱུང་བ་རིམ་རྩེག་
གི་དབྱིབས་ལ་སོགས་པ་དང་རྣམ་པ་མཚུངས་པར་སྟོན་པའི་ཕྱིར་ཁོ་ར་ཡུག་ཏུ་ཁ་
དོག་མཐུན་པར་ གསུངས་ཏེ། དེས་ན་ ཕྱོགས་བཞི་དབུས་དང་ སྟོང་པ་ཆེན་པོ་
འགྱུར་མེད་ལྔ་དང༌། ཐིག་ལེ་སྟོང་པ་འགྱུར་མེད་དྲུག་ཏུ་སྟོན་པའི་ཕྱིར་དག་པ་
དང་པོ་གཉིས་ལ་ཕྱོགས་མདོག་གིས་ཁྱབ་པ་མཚུངས་པར་གསུངས་ཤིང་། ཕྱི་མ་
ནི་ སྣོད་ ཀྱི་ འཇིག་ རྟེན་ བཞིན་ དུ་ དབྱིབས་ དང༌། ཁ་ དོག་ ཁོ་ ར་ ཁོར་ ཡུག་ཏུ་
གསུངས་པ་ཡིན་ནོ། །གལ་ཏེ་དག་པ་དང་པོ་གཉིས་ཀྱི་བདག་ཉིད་སྟོང་ཉིད་སྙིང་
རྗེའི་དཀྱིལ་འཁོར་ལ་ཕྱོགས་མདོག་གིས་ཁྱབ་པར་གསུངས་པ་མེད་དོ། །ཞེ་ན་
ཡོད་དེ། ཤར་དུ་རླུང་རྣམ་པར་དག་པས་ཐུགས་རྡོ་རྗེ་ཁ་དོག་ནག་པོ་སའི་ཆ་ལ་
ཁྱབ་པར་བྱེད་པའོ། །ཞེས་སོགས་དང༌། དཀར་དང་དམར་དང་སེར་པོ་དག་ནི་
རིགས་ཀྱི་དབང་གིས་ས་ཡི་ཆ་ལ་ཁྱབ་པར་བྱེད་པར་འགྱུར། །ཞེས་ཚིགས་བཅད་
གྱ་གཅིག་པ་རྩ་འགྲེལ་དུ་གསུངས་པའི་ཕྱིར་རོ། །གལ་ཏེ་དེ་ནི་རྩ་བའི་དཀྱིལ་
འཁོར་ལ་དགོངས་ཀྱི། དེའི་ཕྱི་རོལ་ཏུ་ནི་མ་ཡིན་ནོ། །ཞེས་ལུང་རིགས་རྣམ་དག་
མེད་བཞིན་དུ་འགའ་ཞིག་ནན་གྱིས་འདོད་པར་གྱུར་ན་དེ་ལྟར་མ་ཡིན་ཏེ། སྒོ་
ཁྱམས་ཕྱོགས་མདོག་ཏུ་མི་འོས་ན། དེ་ཁ་དོག་གཞན་གང་དུ་ཡང་མི་འོས་པར་ཧ་
ཅང་ཐལ་བའི་རིགས་པ་མཚུངས་པའི་ཕྱིར་དང་། ཚིགས་བཅད་བཅུ་བདུན་པའི་
འགྲེལ་པར་ཐབ་ཁུང་རྣམས་དང་། དཀྱིལ་འཁོར་གྱི་ཕྱི་རོལ་ཤར་དང་ལྷོ་དང་ནུབ་
དང་བྱང་གི་ས་ལ་སངས་རྒྱས་ཀྱི་དབྱེ་བའམ། བཅོམ་ལྡན་འདས་ཀྱི་ཞལ་གྱི་དབྱེ་
- 230 -



དག་པའི་རིམ་པའི་ལག་ལེན་མདོར་བསྡུས།
བས་རྒྱུད་ལས་གསུངས་པའི་ཆོ་གས་རྡུལ་ཚོན་གདབ་བོ། །ཞེས་གསུངས་པའི་
ཕྱིར་རོ། །གལ་ཏེ་དེ་ནི་རྩ་ཐིག་གི་ཕྱི་རོལ་སྒོ་ཁྱམས་ཚུན་ཆད་ལ་དགོངས་ཏེ། དཀྱིལ་
འཁོར་ནི་ར་བ་དང་པོའི་མཚམས་ཡིན་པས་སོ་ཞེ་ན། དེ་ལྟ་ན་ནི་ཐབ་ཀྱི་ཕྱི་རོལ་
ཕྱོགས་མདོག་ཏུ་གསུངས་པ་ཡང་མཆུ་ཕན་ཆད་ནས་ཁ་ཁྱེར་ཚུན་ཆད་ལ་དགོངས་
པ་ཡིན་པ་ཧ་ཅང་ཐལ་བ་མཚུངས་ཏེ། ཐབ་དང་དཀྱིལ་འཁོར་གྱི་རྩ་ཐིག་དང་མཚུངས་
པའི་ཕྱིར་དང་། ཁ་ཁྱེར་དང་སྒོ་ཁྱམས་ཀྱི་མཐའ་ཡང་མཚུངས་པའི་ཕྱིར་རོ། །དེས་
ན་དཀྱིལ་འཁོར་ནི་སྐབས་འགའ་ཞིག་ཏུ་རྩ་བའི་དཀྱིལ་འཁོར་མ་གསུངས་ཤིང་།
འགའ་ཞིག་ཏུ་སྟོང་ཉིད་སྙིང་རྗེའི་དཀྱིལ་འཁོར་ལ་གསུངས་ལ། འགའ་ཞིག་རྩ་
བའི་དཀྱིལ་འཁོར་འཁོར་དང་བཅས་པ་ལ་ཡང་གསུངས་པ་ལས་འདི་ནི་ཕྱི་མ་
ཡིན་པའི་ཕྱིར། དེའི་ཕྱི་རོལ་ཕྱོགས་མདོག་ནི་ཀྲ་མ་ཤཱིར་ཥའི་ཕྱི་རོལ་ལ་དགོངས་
པ་ཡིན་ཏེ། ཐབ་ཀྱི་ཁ་ཁྱེར་ གྱི་མཐའི་ཕྱི་རོལ་ཕྱོགས་མདོག་དང་མཚུངས་པར་
སྟོན་པའི་སྐབས་ཡིན་པའི་ ཕྱིར་ རོ། །དེ་ལྟ་བས་ན་ཕྱོགས་རེ་ཙམ་རྟོགས་ཀྱིས།
ཕྱོགས་ཀུན་ནས་རྟོགས་པ་ལ་ལྟག་ཆོད་བྱེད་པ་ནི་ལུང་དང་རིགས་པའི་ཚུལ་ལས་
འདས་པ་ཡིན་ནོ། །གཞན་ཡང་ལུང་དེས་ཀྲ་མ་ཤིར་ཥའི་ཕྱི་རོལ་ཏུ་ཕྱོགས་མདོག་
བྱ་བར་མི་སྟོན་ན། ཐབ་ཀྱི་ཁ་ཁྱེར་གྱི་ཕྱི་རོལ་ཏུ་ཡང་ཕྱོགས་མདོག་བྱ་བར་མི་སྟོན་
པར་ཧ་ཅང་ཐལ་བར་འགྱུར་ཏེ། དེ་གཉིས་ལུང་དང་རིགས་པས་མཚུངས་པའི་ཕྱིར་
རོ། །དེ་ཡང་ཐབ་དང་དཀྱིལ་འཁོར་གྱི་ཕྱི་ནང་ལ་སུམ་ཆ་སུམ་གཉིས་ཀྱི་ངེས་པ་
མཚུངས་ཤིང་མཆུ་ནས་ཁ་ཁྱེར་ གྱི་བར་དང་། རྩ་ཐིག་ནས་ཀྲ་མ་ཤཱིར་ཥའི་བར་
ཡང་ཚད་མཚུངས་པའི་ཕྱིར་དང་། དེ་གཉིས་ཀའི་ཕྱི་རོལ་ཏུ་ཕྱོགས་མདོག་བྱ་བར་
ཡང་གསུངས་པའི་ཕྱིར་དང་། གཞི་ཕྱོགས་མདོག་གི་སྟེང་དུ་ཐབ་ཁུང་བཞག་པ་
- 231 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལྟར་སྟོང་ཉིད་སྙིང་རྗེའི་དཀྱིལ་འཁོར་ལ་རྭ་བ་སྟེགས་བུ་ལ་སོགས་པ་སྣམ་བུ་
རྣམས་གཞི་ཕྱོགས་མདོག་གི་སྟེང་དུ་བཞག་པར་མཚུངས་པའི་ཕྱིར་དང་། དེ་དག་
གིས་མཆོད་པའི་ས་གཞི་རྭ་བ་གསུམ་དང་། སའི་ཁོར་ཡུག་ལ་ཐུག་པ་མངོན་པར་
གསལ་བ་དག་གཞི་ཕྱོགས་མདོག་དེ་དག་གི་མུ་དང་རྒྱུན་མཚན་ཉིད་མཚུངས་པའི་
ཕྱིར་རོ། །འདོད་པར་མི་ནུས་ཏེ། ཐབ་དང་དཀྱིལ་འཁོར་གྱི་ཕྱི་རོལ་ཕྱོགས་མདོག་ཏུ་
མཚུངས་པར་གསལ་པོར་གསུངས་པའི་ཕྱིར་དང་། ཐབ་ཆེ་ཆུང་ཐམས་ཅད་ཀྱི་ཁ་
ཁྱེར་གྱི་མཐའ་ཕན་ཆད་ཕྱོགས་མདོག་ཏུ་གསུངས་པའི་ཕྱིར་རོ། །དེས་ན་འགའ་
ཞིག་རྩ་ཐིག་གི་ཕྱི་རོལ་གྱི་ཚངས་ཐིག་ཕྱེད་མར་བྱས་ནས། ཕྱེད་ནང་མ་ཕྱོགས་
མདོག་དང་། ཕྱེད་ཕྱི་མ་སེར་འབྱམ་དུ་བྱེད་པ་ལ་སོགས་པ་ནི་ཤིན་ཏུ་མི་རིགས་པ་
ཆེན་པོ་སྟེ། དག་པ་བར་མ་ལ་དེ་འདྲའི་ཁྱད་པར་གསུངས་པ་མེད་ཅིང་། རིགས་
པ་ཐོབ་པ་མ་ཡིན་པའི་ཕྱིར་དང༌། སྟོང་ཉིད་སྙིང་རྗེའི་དཀྱིལ་འཁོར་ལ་ཆ་འགའ་
ཞིག་ཕྱོགས་མདོག་དང་། ཆ་འགའ་ཞིག་སེར་འབྱམ་དུ་གསུངས་པ་མེད་ཅིང་། དེ་
ལྟར་རིགས་པས་ཐོབ་པ་ཡང་མ་ཡིན་པའི་ཕྱིར་རོ། །དེ་ལྟ་བས་ན་པད་མ་བུམ་
སོགས་དགོད་པའི་གཞི་གང་ཡིན་པ་དེ་སའི་ཁོར་ཡུག་མ་ཡིན་ཞིང་། སའི་ཁོར་
ཡུག་གང་ཡིན་པ་དེ་ལ་པད་མ་བུམ་སོགས་དགོད་པ་ཡང་མ་གསུངས་སོ། །དེ་
བཞིན་དུ། དེ་ལྷུན་པོར་འདོད་ན་དེ་ཡང་རིགས་པ་དེ་ཉིད་འདོན་པ་བསྒྱུར་བས་
ཁེགས་པ་ཡིན་ནོ། །གཞན་ཡང་མཆོད་པའི་ས་གཞི་སེར་འབྱམ་ཡིན་པ་རྗེ་བཙུན་གྱི་
དགོངས་པ་ཡིན་ན། སྔར་སེར་པོ་གང་ཡིན་ཐམས་ཅད་ཀྱི་དཔངས་ཚད་གསུངས་
ཚར་བས། ཡང་མཆོད་པའི་ས་ལ་ནས་གཅིག་ཅེས་གསུང་མི་དགོས་པར་འགྱུར་
ལ། གལ་ཏེ་སྔར་དེ་ལྟར་བསྟན་ཡང་གསུངས་དགོས་ན། སའི་ཁོར་ཡུག་ལ་ནས་
- 232 -



དག་པའི་རིམ་པའི་ལག་ལེན་མདོར་བསྡུས།
གཅིག་གོ །རྟ་བབས་ཀྱི་ཀ་བ་རྣམས་ལ་ནས་གཅིག་གོ །ཞེས་པ་ལ་སོགས་སེར་
པོ་ཐམས་ཅད་ཡང་སྨོས་ཏེ་ནས་གཅིག་གོ །ཞེས་གསུངས་དགོད་པར་ཧ་ཅང་ཐལ་
ལོ། །གལ་ཏེ་ཡང་དེ་སྐད་གསུངས་ན་ཟློས་པའི་སྐྱོན་དུ་འགྱུར་བས་མ་གསུངས་པ་
ཡིན་ནོ་ཞེ་ན། དེ་ནི་མཆོད་པའི་ས་གཞི་སེར་འབྱམ་དུ་འདོད་པ་ལ་ཡང་མཚུངས་
པའི་སྐྱོན་གྱིས་གནོད་དོ། །དེས་ན་འདིར་རྗེ་བཙུན་གྱི་དགོངས་པ་ནི་མཆོད་པའི་
ས་གཞི་མེ་ལོང་ལྟར་ངོས་སྙོམས་པར་གནས་པ་ཡིན་པ་ལ། དམིགས་བསལ་གྱི་
གསུང་འདི་མ་སྨོས་ན་ཕྱོགས་བཞིར་ཁ་དོག་མི་འདྲ་བའི་དབང་གིས་མཐོ་དམན་
ཅན་དུ་འགྱུར་བས། དེ་དགག་པའི་ཕྱིར་མཆོད་པའི་ས་གཞི་ཕྱོགས་མདོག་ཡིན་
ཡང་དཔངས་ཚད་ནི་གཅིག་ཏུ་ངེས་སོ། །ཞེས་སྟོན་པ་ལ་ནས་གཅིག་ཅེས་པའི་
དམིགས་བསལ་འདི་གསུངས་པ་ཡིན་ནོ། །དེ་ལྟར་མ་ཡིན་པར་སེར་འབྱམ་དང་
ནག་ འབྱམ་ ལ་ སོགས་ པ་ ཁ་ དོག་ ཕྱོགས་ གཅིག་ པར་མཚུངས་ པ་ཡིན་ན། དེ་
རྣམས་ཀྱི་དཔངས་ཚད་སྔར་དུ་གསུང་ཚར་བས། དམིགས་བསལ་འདི་གསུངས་
མི་དགོས་པར་འགྱུར་བ་ལས། གསུངས་པ་ཉིད་ཀྱི་ཕྱིར་ཁ་དོག་ཕྱོགས་གཅིག་ཏུ་
མཚུངས་པ་མ་ཡིན་པ་ཉིད་དུ་གྲུབ་ཅིང་། གཞན་དུ་ན་སྔར་བསྟན་པའི་ལུང་རྣམས་
དང་འགལ་ལ། དག་པ་རིམ་གསུམ་ལ་སོགས་པའི་ངེས་པ་རྣམས་དང་ཡང་འགལ་
ཞིང་། སྟོང་ཉིད་སྙིང་རྗེའི་དཀྱིལ་འཁོར་དང༌། འབྱུང་བ་རིམ་རྩེག་གི་དཀྱིལ་འཁོར་
གྱི་ངེས་པ་དང་ཡང་འགལ་བའི་སྐྱོན་གྱིས་གནོད་པར་འགྱུར་བ་ཟློག་པར་མི་ནུས་
སོ། །དེས་ན་ཁ་ཅིག་དཔངས་ཚད་ནས་གཅིག་ཏུ་གསུངས་པས་སེར་འབྱམ་གྲུབ་
པར་འདོད་ན། དཔངས་ཚད་དེས་ནག་འབྱམ་དུ་འགྲུབ་ཅེས་མགོ་བསྒྲེས་ན་ཡང་
བསྐལ་པའི་བར་དུ་མཚུངས་ཏེ། སེར་པོ་ལ་ཐུགས་དཀྱིལ་དུ་ནས་གཅིག་དང༌།
- 233 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
གསུང་དཀྱིལ་དུ་ནས་གཉིས་དང་། སྐུ་དཀྱིལ་དུ་ནས་བཞི་གསུངས་པའི་ཕྱིར་དང་།
ནག་པོ་ལ་ཐུགས་དཀྱིལ་དུ་ནས་ཀྱི་བཞི་ཆ་དང་། གསུང་དཀྱིལ་དུ་ནས་ཕྱེད་དང་།
སྐུ་དཀྱིལ་དུ་ནས་གཅིག་གསུངས་པའི་ཕྱིར་རོ། །གལ་ཏེ་དེ་དག་ནི་ནས་ཀྱི་བཞི་
ཆ་ལ་ནས་སུ་བཏགས་པ་ཡིན་ནོ་ཞེ་ན། དེ་ནི་ཁོ་བོ་ཅག་ཀྱང་འདོད་དེ། དེ་ན་ནས་
གཅིག་ཏུ་འདོད་ པར་གསུངས་ པ་ གང་ ཡིན་པ་ཐམས་ཅད་ནས་ ཀྱི་བཞི་ཆ་ལ་
དགོངས་ཀྱི། གལ་ཏེ་དེ་ནས་གཅིག་ལ་དགོངས་ནས་ནི་ནས་བཞི་ཞེས་གསུངས་
དགོངས་ཏེ། ཐམས་ཅད་བཞི་ཆའི་བདག་ཉིད་དུ་དབྲི་དགོས་པར་གསུངས་པའི་
ཕྱིར་རོ། །གལ་ཏེ་ནས་ཀྱང་རང་རང་གི་དཀྱིལ་འཁོར་གྱི་དྲུག་ཅུ་རྩ་བརྒྱད་ལྷག་
པའི་བདུན་བརྒྱའི་ཆ་ཤས་སུ་རིགས་པར་བྱའོ། །ཞེས་པ་ཡར་བཅད་བཏགས་པ་
བ་དང་། དེ་མར་བཅད་མཚན་ཉིད་པ་ཡིན་ནོ་ཞེ་ན། དེ་འདྲའི་ཁྱད་པར་ནི་གསུངས་
པ་མེད་ཅིང་། མི་རིགས་བཞིན་དུ་ནན་གྱིས་འཇོག་པ་ལ་ནི་མཐའ་མེད་དེ། དེས་
ན་དེ་དག་མཚུངས་པའི་སྐྱོན་གྱིས་ཀྱང་གནོད་པར་འགྱུར་བ་བཟློག་པར་དཀའོ། །
ཅི་སྟེ་མི་མཚུངས་སུ་བཅུག་ཀྱང་། གོང་དུ་བསྟན་པའི་གནོད་བྱེད་རྣམས་ནི་བཟློག་
པར་ནུས་པ་སུ་ཡང་མེད་དོ། །དེ་བཞིན་དུ། ཁ་ཅིག་ཁོར་ཡུག་རྣམས་ཀྱི་དང་པོ་
ཚངས་ཐིག་ཟད་མཚམས་ཉིད་ནས་མི་བསྐོར་བར་དེའི་ཕྱི་རོལ་ཏུ་སྒོ་ཚད་ཕྱེད་དམ་
གཅིག་སྤངས་ནས་བསྐོར་བ་དེ་དག་གིས་ཀྱང་བར་དེར་ཚངས་ཐིག་དང༌། ཁོར་
ཡུག་གང་གིས་ཀྱང་མ་ཟིན་པའི་བར་སྟོང་གི་ས་ཆ་ཐ་མལ་པ་ཞིག་རང་བཟོར་
ཁས་ བླངས་ པར་འགྱུར་ཞིང་། དེ་ཡང་རྗེ་བཙུན་དག་གིས་དགོངས་པ་དང་མི་
མཐུན་ཏེ། སྟོང་ཉིད་སྙིང་རྗེའི་དཀྱིལ་འཁོར་དང༌། འབྱུང་བ་རིམ་རྩེག་གི་དཀྱིལ་
འཁོར་གང་ལ་ཡང་མི་གཏོགས་པའི་ས་ཆ་དག་པ་དང་བྲལ་བ་དེ་ལྟ་བུར་བར་དེར་
-234 -



དག་པའི་རིམ་པའི་ལག་ལེན་མདོར་བསྡུས།
གསུངས་པ་མེད་ཅིང་རིགས་པས་ཐོབ་པ་ཡང་མ་ཡིན་ལ། ཁོར་ཡུག་གི་ནང་དུ་
ཡང་། སྲིད་དུ་སྒོ་ནི་བཅུ་དྲུག་གོ །ཞེས་གསུངས་པ་དང་ཡང་འགལ་ཞིང་། ཤམ་
བྷ་ལར་བཞེངས་པའི་དཀྱིལ་འཁོར་གྱི་རིགས་པ་དང་ཡང་མི་མཐུན་པའི་ཕྱིར་ཏེ།
དེའི་རྡོ་རྗེའི་ཕྲེང་བའི་མཐར་ཐུག་པ་ལ་ཁྲུ་བརྒྱ་ཕྲག་བཅུ་གཉིས་གསུངས་པ་ནི་བྲི་
བྱ་འདིའི་རྡོ་རྗེ་ཕྲེང་བའི་མཐར་ཐུག་པ་ལ་ཁྲུ་བཅུ་གཉིས་གསུངས་པ་དེ་བརྒྱས་
བསྒྱུར་བ་ཡིན་པའི་ཕྱིར་བྲི་བྱའི་ཚངས་ཐིག་ལ་ཁྲུ་བརྒྱད་ནི་སྟོང་ཉིད་སྙིང་རྗེའི་
དཀྱིལ་འཁོར་དང༌། དེའི་མཚམས་ ཉིད་ནས་ཁྲུ་བཞི་ནི་འབྱུང་བ་ རིམ་རྩེག་གི་
དཀྱིལ་འཁོར་ཡིན་པ་ཇི་ལྟ་བ་དེ་བཞིན་དུ་ཤམ་བྷ་ལར་བཞེངས་པ་ལ་ཡང་དེ་ཉིད་
བརྒྱས་བསྒྱུར་བ་མ་གཏོགས་པ་སྟོང་ཉིད་སྙིང་རྗེའི་དཀྱིལ་འཁོར་དང་། འབྱུང་བ་
རིམ་རྩེག་གི་དཀྱིལ་འཁོར་གྱི་ཚུལ་དང་རིགས་པ་མཚུངས་པའི་ཕྱིར་རོ། །
ཀྱེ་མ། རྒྱུད་སྡེའི་དགོངས་པ་འཆུགས་ཀྱིས་དོགས་ནས་བདག་གིས་དེ་ལྟར་
དག་པར་བྱས། །དེ་ལྟར་ན་ཡང་སྤ་གྲོ་བ་ནི་ད་དུང་ཇེ་མང་ཇེ་མང་འགྲོ། །དེ་ཕྱིར་
བདག་གིས་ཅི་ཙམ་འབད་ཀྱང་འབྲས་བུ་ཅུང་ཟད་མེད་པ་འདི། །རང་གི་བསོད་
ནམས་ཆུང་བའི་སྐྱོན་ཡིན་དུས་ངན་ཐ་མ་ཤར་བའང་ཡིན། །ཞེས་པ་ནི་བར་སྐབས་
ཀྱི་ཚིགས་སུ་བཅད་པའོ། ། །
ད་དུང་ཡང་རྗེ་བཙུན་གྱི་དགོངས་པ་དང་མཐུན་པར་བྱེད་འདོད་ན། དེ་དག་
ལ་སོགས་པ་ཕྱིན་ཅི་ལོག་དང༌། མ་དག་པ་ཐམས་ཅད་འབད་དེ་སྤངས་ནས། ཤིན་
ཏུ་རྣམ་པར་དག་པ་ཡེ་ཤེས་རྒྱ་མཚོར་བསྟན་པ་ལྟར་ཐིག་བཏབ་ལ་ཚོན་བཀྱེ་ཞིང་
མཚན་མ་བཀོད་ནས། ཚོན་གྱི་ལྷག་མ་ལ་མཆོད་དེ། ཡེ་ཤེས་སེམས་དཔའ་རང་
གི་སྙིང་གར་གཤེགས་སུ་གསོལ་བ་ནི་ཚོན་དགྱེ་བའི་ངེས་པའོ། །
- 235 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སྒོའི་སློབ་དཔོན་དུ་འོས་པ་དང་། ལས་ཀྱི་རྡོ་རྗེ་ཅན་དུ་འོས་པ་དག་སྔར་ཉིད་
དུ་དེ་ལྟར་བསྐོས་ཤིང་རྡོ་རྗེ་དང་། རྡོ་རྗེ་དྲིལ་བུ་དང་བཅས་ཏེ་རྗེས་སུ་གནང་བ་
བྱིན་པ་རྣམས་ལས། ལས་ཀྱི་རྡོ་རྗེ་ཅན་གྱིས་དཀྱིལ་འཁོར་གྱི་དབང་ལྡན་དང༌།
བྱང་དུ་ཞི་བ་དང་
། རྒྱས་པའི་སྦྱིན་སྲེག་སྐབས་དང་སྦྱར་བ་བྱ་ཞིང་། དཀྱིལ་འཁོར་
གྱི་སྔ་རོལ་དང་རྗེས་སུ་ནི་དཀྱིལ་འཁོར་གྱི་ས་གཞི་དེ་ཉིད་ལ་བསོད་ནམས་ཀྱི་
ཚོགས་ཀྱི་སྦྱིན་སྲེག་གཉིས་པོ་ཅི་མང་དུ་སློབ་དཔོན་གྱིས་བྱའོ། །ཁ་ཅིག་ཏུ་ལས་
ཀྱི་རྡོ་ རྗེ་མེད་ན་དེས་བྱ་བའི་སྦྱིན་སྲེག་ཀྱང་སློབ་དཔོན་རང་ཉིད་ཀྱིས་བྱ་ཞིང༌།
སྒོའི་སློབ་དཔོན་རྣམས་ ཀྱིས་ རང་ རང་གི་ སྒོ་སོ་སོར་དབང་ རྫ་ས་གཏོད་པ་ལ་
སོགས་པ་དབང་གི་གྲོགས་དང་། བུམ་པ་དགོད་པ་ལ་སོགས་བྱ་སྟེ། སྦྱིན་སྲེག་ལ་
སོགས་པའི་ངེས་པའོ། །
སྔར་བྱིན་གྱིས་བརླབས་པའི་བུམ་པ་ཕྱོགས་བཞིའམ་བརྒྱད་དུ་དགོད་ཅིང་།
རྒྱལ་བ་དང་རྣམ་པར་རྒྱལ་བ་ནི་ཤར་དང་ནུབ་ཀྱི་བུམ་པ་ལས་སོར་གཉིས་སྤངས་
པའི་ཕྱི་རོལ་ཏུ་སྟེ། རྒྱལ་བའི་སྟེང་གི་དུང་ཆོས་ནི་བུམ་པ་ལྔའི་ཕྱོགས་ལ་རྣམ་རྒྱལ་
དང༌། བཅུའི་ཕྱོགས་ལ་རྣམ་རྒྱལ་ཆེན་པོའོ། །སྔར་བསྒྲུབས་པའི་བདུད་རྩི་ལྔ་དང་
སྒྲོན་མ་ལྔ་ཡང་ཨོཾ་ཨཱཿཧཱུྃ་ཧོཧཾ་ཀྵ ཞེས་པས། དབང་གི་དོན་དུ་ལན་བདུན་མངོན་
པར་བསྔགས་ནས། ཉ་ཕྱིས་སམ། དུང་ཆོས་སུ་བཞག་ཅིང་། གཞན་ཡང་ཉེ་བར་མཁོ་
བ་མཐའ་དག་འཚོགས་པར་བྱ་བ་ནི་བུམ་པ་དགོད་པ་ལ་སོགས་པའི་ངེས་པའོ།།
སློབ་དཔོན་གཙོ་བོའི་ཤར་གྱི་ཞལ་ལ་མངོན་པར་ཕྱོགས་པས་འདུག་སྟེ། ལྷའི་
རྣལ་འབྱོར་རྒྱས་པ་དང་ལྡན་པས་རྡུལ་ཚོན་གྱི་དཀྱིལ་འཁོར་ལ་དམ་ཚིག་གི་འཁོར་
ལོ་བསྒོམས་ནས། ཛཧཱུྃ་བཾ་ཧོ༔ ཞེས་པས། ཀུན་འགྲོ་ཡེ་ཤེས་སེམས་དཔའ་དགུག་
- 236 -



དག་པའི་རིམ་པའི་ལག་ལེན་མདོར་བསྡུས། །
པ་དང་། གཞུག་པ་དང་། བཅིང་པ་དང་། མཉེས་པའི་རིམ་པས་བྱིན་གྱིས་བརླབས་
ཤིང་། རབ་ཏུ་གནས་པ་མན་ངག་ལྟར་བྱའོ། །འདིར་དམ་ཚིག་གི་དཀྱིལ་འཁོར་
ལ་པད་མ་རྣམས་ཀྱི་རྩ་བ་དང་སྡོང་བུ་དང༌། འདབ་མ་དང༌། གེ་སར་དང་། ལྟེ་
བའི་ས་བོན་ནི། ཙ་ཚ་ཛ་ཛྷ་ཉ། ཞེས་པས་འདུ་བྱེད་གཞན་ཆོས་ཉིད་ཀྱི་འདུ་བྱེད་
ཀྱི་བར་མ་ལའོ། །དེ་ཉིད་ རིང་ པོ་ནི་རླུང་གཞན་ཆོས་ཉིད་ཀྱི་རླུང་ལའོ། །ཐིག་
ལེས་བརྒྱན་པ་ནི་སྣ་ཚོགས་གཞན་ཆོས་ཉིད་ཀྱི་སྣ་ལའོ། །རྣམ་པར་བཅད་པས་
བརྒྱན་པ་ནི་རེག་བྱ་གཞན་ཆོས་ཉིད་ཀྱི་རེག་བྱ་ལའོ། །ངག་གཞན་ནི་འདུ་བྱེད་
དང་མཚུངས་སོ། །དེ་བཞིན་དུ། ཚོར་བ་དང་། མེ་དང་། མིག་དང་། རོ་དང༌། ལག་
པ་གཞན་ལ་ཊ་ སྡེའོ། །འདུ་ཤེས་དང༌། ཆུ་དང་། ལྕེ་དང༌། གཟུགས་དང༌། རྐང་
པ་ གཞན་ ལ་ ས་ སྡེའོ། །གཟུགས་ དང༌། ས་ དང༌། ལུས་ དང༌
། དྲི་ དང༌། བཤང་
ལམ་གཞན་ལ་ཏ་སྡེའོ། །ཆོས་ཁམས་གཞན་ལ་ཀ་སྟེ་རིང་པོ་སྟེ། རྣ་བ་གཞན་ལ་
ཐིག་ལེས་བརྒྱན་པའོ། །ཡིད་གཞན་ལ་ས་སྡེ་ཐུང་ངུ་སྟེ་ སྒྲ་གཞན་ལ་རྣམ་པར་
བཅད་པས་བརྒྱན་པའོ། །བདག་པོའི་ པད་མ་ནི། སཾ༸པཱ་ཏྟཾ་ ཧཱུཾ་ ཀ་རྣམས་ལས་
བྱུང་བ་སྟེ། དེར་གནས་པའི་ཟླ་ཉི་སྒྲ་གཅན་ནི། ཨོཾ་ཨཱས་རྣམས་ལས་སོ། །འཁོར་
གྱི་ཟླ་བ་རྣམས་ནི་ཐིག་ལེའམ། ཨ་ཡིག་གམ། ཧ་ཡིག་ལས་ཏེ། ཉི་མ་རྣམས་ནི་
རྣམ་པར་བཅད་པའམ། ར་ཡིག་གམ། ཀླུ་ཡིག་ལས་སོ། །བསྡུས་པ་ལ་དགའ་བས་
སྒྲུབ་ཐབས་སུ་བསྟན་པ་ལྟར་བསྒོམས་ཀྱང་རུང་ངོ༌། །
དེ་ལྟར་རབ་གནས་གྲུབ་པ་ལ་མཆོད་པའི་སླད་དུ། ཨོཾ་ཨཱ༔ཧཱུྃ་ཧོ༔ ཏྲི་དྷ་དུ་ཀེ་ཤ་
ར་ཀཱ་ལ་ཙཀྲ་ཨགྷཾ་པྲ་ཏིཙྪ་ས་པ་རི་ཝ་རཏྭཾ་བྷ་ག་ཝན་མེ་བ་ར་དོ་བྷ་ཝ་ཤི་ཥཱ་ཎཱ་ཙ།
ཞེས་པས་གསོལ་བ་འདེབས་པའི་མཆོད་ཡོན་རྡུལ་ཚོན་གྱི་ཕྱི་རོལ་ཏུ་མཎྜལ་བྱས་
- 237 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ནས། དེར་ལྷའི་ཚོགས་གསལ་བཏབ་པ་ལ་ཕུལ་ཏེ། རྣམ་རྒྱལ་བུམ་པའི་མདུན་དུ་
ཁྲུ་གང་བའི་མཎྜལ་དང་ཕྱོགས་སོ་སོར་ལྷ་སོ་སོའི་མཎྜལ་བྱས་པར་ལྷ་རྣམས་གསལ་
བཏབ་པ་ལ་མཆོད་པ་རྒྱས་པ་དང་། གོས་ཟུང་དུ་སྦྱར་བ་དང་། ནང་གི་མཆོད་པ་
དབུལ་ལོ། །ངེས་པ་དེ་འདྲ་བ་སྐབས་ལ་ལར་དངོས་སུ་མ་གྲུབ་ན་ཡིད་ཀྱིས་སྒྲུབ་
པའི་མན་ངག་ལ་ཡང་མཁས་པར་བྱ་ཞིང་། བསྟོད་པ་དང༌། གཏོར་མ་རྒྱས་པ་ཕུལ་
ནས། ཕྱི་རོལ་ན་གནས་པའི་འབྱུང་པོ་རྣམས་ཀྱང་གཏོར་མས་ཚིམ་པར་བྱའོ། །རྡུལ་
ཚོན་གྱིས་ཁ་ཅིག་ཏུ་ཐུགས་དཀྱིལ་ཙམ་ལས་བྲི་བ་མ་གྲུབ་ན་ཡང་། དེའི་དམིགས་
རྐྱེན་ལ་བརྟེན་ནས་ཡོངས་རྫོགས་བསྒོམ་པ་གྲུབ་ན་བསོད་ནམས་ཀྱི་སྟོབས་ཆེ་
ཞིང་། བདག་འཇུག་བླངས་ན་ཡང་བྱིན་རླབས་ཆེ་བས་རྩ་བའི་བླ་མ་དཀྱིལ་འཁོར་
གྱི་གཙོ་བོར་མོས་པའི་བླ་མའི་རྣལ་འབྱོར་དང་ལྡན་པས་དེ་ལས་དབང་བསྐུར་
མཐའ་དག་རྫོགས་པར་བླངས་ནས། ནམ་མཁའ་སྐྱེ་བ་མཚན་མའི་ཕྱིར། །ཐོག་མ་
ཐ་མ་མེད་པའི་མཆོག །སེམས་དཔའ་རྡོ་རྗེ་ཆེ་རང་བཞིན། །མི་བསྐྱོད་རྡོ་རྗེ་དེང་
བདག་བསྒྲུབས། །དངོས་གྲུབ་ཆེན་པོ་ཀུན་གྱི་མཆོག །དབང་ཕྱུག་ཆེན་པོ་ལྷག་
པའི་ལྷ། །རྡོ་རྗེ་འཛིན་པ་ཀུན་གྱི་རྒྱལ། །མི་འགྱུར་མཆོག་ཏུ་བདག་བསྒྲུབ་མཛོད།།
ཉེས་པ་མི་མངའ་རྟག་པ་ཁྱོད། །འདོད་ཆགས་ཀུན་གྱི་རྗེས་ཆགས་པ། །བཅོམ་
ལྡན་ཆགས་ཆེན་དགའ་བ་ཆེ། །དེ་ཉིད་དུ་ནི་བདག་བསྒྲུབས་མཛོད། །ཤིན་ཏུ་
རྣམ་དག་ཆོས་ཀྱི་མཆོག །གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་
པོ་ཀུན་བདག་ཉིད། །བྱང་ཆུབ་སེམས་དཔར་བདག་བསྒྲུབས་མཛོད། །དངོས་གྲུབ་
ཆེན་པོ་ཀུན་གྱི་མཆོག །དབང་ཆེན་མཆོག་གི་ཕྱག་རྒྱ་ཡིས། །རྡོ་རྗེ་ཆེན་པོ་གསལ་
བ་ལས། །རྡོ་རྗེ་སྙེམས་བདག་བདག་བསྒྲུབས་མཛོད། །སེམས་ཅན་ཀུན་གྱི་ཡིད་
- 238 -



དག་པའི་རིམ་པའི་ལག་ལེན་མདོར་བསྡུས།
ཁྱབ་པ། །སེམས་ཅན་ཀུན་ གྱི་ སྙིང་ལ་གནས། །སེམས་ཅན་ཀུན་གྱི་ཡབ་ ཀྱང་
ཡིན། །དམ་ཚིག་མཆོག་གི་འདོད་པ་མཆོག །བདེན་པ་གང་གིས་ཡེ་ཤེས་མཆོག །
ཤེས་རབ་ཐབས་བདག་དཀྱིལ་འཁོར་གྱི། །བདེན་པ་དེ་ཡིས་མགོན་པོ་ཁྱོད། །
འདོད་པ་བདག་ལ་ཡོང་རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། །
གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་
ལས་ལས་ཡང་དག་བྱུང༌། །དེ་ཉིད་དེ་བཞིན་ཉིད་ངེས་འབྱུང་། །བདེན་པ་དེ་ཡིས་
དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་སྒྲིབ་
མེད་མཐོང་བར་ཤོག །ཅེས་དངོས་གྲུབ་ཞུ་ཞིང་། བདེན་པའི་བྱིན་རླབས་བྱས་ཏེ།
དཀྱིལ་འཁོར་རབ་ཏུ་གནས་པ་ལ་སོགས་པའི་ངེས་པའོ། །
དེ་ནས་དཀྱིལ་འཁོར་དུ་འཇུག་པའི་སློབ་མ་དམ་པས། བླ་མ་དམ་པའི་ཞབས་
ཀྱི་དྲུང་དུ། གསེར་ལ་སོགས་པའི་མེ་ཏོག་གི་མཎྜལ་བྱས་ནས་ཡོན་ཕུལ་ཏེ། བདག་
ནི་མི་བཟད་འཁོར་བས་འཇིགས་པས། ཞེས་སོགས་དང༌། སྐྱེ་རྒ་འཆི་དང་ན་དགྲ་
ཡི། །ཆུ་སྲིན་ལ་སོགས་འཇིགས་རུང་བ། །སྲིད་པའི་མཚོ་ལས་བདག་སྒྲོལ་མཛོད།།
དགའ་ཆེན་སྟོན་པ་ཁྱོད་གཅིག་པུ། །བྱང་ཆུབ་ཆེན་པོའི་ཚུལ་བསྟན་པ། །མགོན་
པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་
ཀྱང་བདག་ལ་སྩོལ། །སངས་རྒྱས་ཆོས་དང་དགེ་བདུན་ཏེ། །སྐྱབས་གསུམ་དག་
ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོ་བདག་ནི་གཞུག་
ཏུ་གསོལ། །ཞེས་གསོལ་བ་བཏབ་པ་ལ། བླ་མས། བུ་ཚུར་ཤོག་ཅིག་ཐེག་ཆེན་
པོའི། །གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་ཡང་དག་བསྟན་པར་བྱ། །ཁྱོད་
ནི་ཚུལ་ཆེན་སྣོད་ཡིན་གྱིས། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་
- 239 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་
དག་ བརྙེས། །གསང་ སྔགས་ སྦྱོར་བ་ མཉམ་ མེད་ པ། །གང་ གིས་ ཤཱཀྱ་སེང་གེ་
སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོའི་སྟོབས་ཆེན་
བཅོམ། །འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱང་ན་
འདས། །དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡི་བློ་གྲོས་འདི་གྱིས་ཤིག །ཅེས་
པས་འཛིན་དུ་གཞུག་གོ ། །
དེ་ནས་སློབ་མས་སྡོམ་པ་བཟུང་བའི་སྨོན་ལམ་འདེབས་པར་བསམ་བཞིན་
པས། འདོད་པའི་རྡོ་རྗེ་ལ་ནི་རྡོ་རྗེ་དྲིལ་བུ་ཕྱག་རྒྱ་བླ་མ་དག་ཀྱང་སྤྱི་བོར་བཟུང་
བར་བགྱི། །རིན་ཆེན་ལ་ནི་སྦྱིན་པ་སྦྱིན་བགྱི་འཁོར་ལོ་འདི་ལ་རྒྱལ་བ་མཆོག་གི་
དམ་ཚིག་བསྐྱང་བར་བགྱི། །རལ་གྲི་ལ་ནི་མཆོད་པ་བགྱི་སྟེ་གསལ་བར་ཆུ་སྐྱེས་
རིགས་ལ་སྡོམ་པ་རྣམས་ནི་བསྐྱང་བར་བགྱི། །སེམས་ཅན་རྣམས་ནི་ཐར་པའི་སླད་དུ་
རྒྱལ་བ་བསྐྱེད་མཛད་རིགས་ལ་བྱང་ཆུབ་བདག་གིས་བསྐྱེད་པར་བགྱི། །ཞེས་
དོན་ཉམས་སུ་མྱོང་བ་དང་འདྲེས་པ་ཙམ་དུ་ཞེ་ཐག་པ་ནས་སྨོན་ལམ་བཏབ་བོ། །
དེ་ལྟར་བརྟུལ་ཤུགས་ངེས་པ་དང་ལྡན་པའི་སློབ་མ་ཁྲུས་བྱས་ཤིང༌། དྲིས་
བྱུགས་ པ་དག་ཡོལ་ པས་བཅད་ པའི་ དཀྱིལ་ འཁོར་ གྱི་ ཕྱི་རོལ་ཤར་གྱི་ས་ལ་
བཀོད་དེ། དེར་ལས་དང་མཐུན་པའི་མཎྜལ་བྱས་ནས། དངོས་གྲུབ་ཀྱི་དོན་དུ།
ཨོཾ་ཨཱཧཱུཾ། ཞེས་པ་ལན་བདུན་གྱིས་མངོན་པར་བསྔགས་པའི་སོ་ཤིང་བྱིན་པ་གསོར་
ནས་མཎྜལ་དུ་དོར་བས་ལས་གང་འགྲུབ་ཀྱང་། སྔར་བཞིན་དུ་གོ་བར་བྱ་ཞིང་།
ཨོ་དྭ་ད་ཤ་ཨོཾ་ག་ནི་རོ་དྷ་ཀཱ་རི་ཎི་ཧཱུྃ་ཕཊ༔ ཅེས་པ་ལས་ཐམས་ཅད་པ་ལ་གོས་
སེར་པོའམ། དམར་པོས་གདོང་བཅིང་སྟེ། ཞི་སོགས་ལ་ལྷའི་མདོག་ཅན་གྱི་གོས་
- 240 -



དག་པའི་རིམ་པའི་ལག་ལེན་མདོར་བསྡུས།
སྲབ་མོས་སོ། །དེ་ནས། དགའ་བ་ལ་དགའ་ཁྱེད་ སུ་ཀྱེ། །ཞེས་དྲིས་པས། དེས་
ཀྱང་། བདེ་ཆེན་བདག་ནི་སྐལ་བ་བཟང་། །ཞེས་ལན་གདབ་བོ། ། །
དེ་ནས། ཨོཾ་སརྦ་ཡོ་ག་ཙིཏྟཾ་ཨུད་པཱ་ཏ་ཡཱ་མི། ཞེས་འདོན་དུ་བཅུག་གོ །བྱང་ཆུབ་
ཀྱི་སེམས་བསྐྱེད་ལ། ཨོཾ་སུ་ར་ཏེ་ས་མ་ཡ་ཧཱུཾ་ ཧོ༔ སིདྡྷེ་བཛྲ་ ཡ་ཐཱ་སུ་ཁཾ། ཞེས་
བརྗོད་ཅིང༌། སྙིང་གར་རྡོ་ རྗེ་མེ་ཏོག་དང་བཅས་པ་བཟུང་ནས། དེང་ཁྱོད་ལ་དེ་
བཞིན་གཤེགས་པ་ཐམས་ཅད་གྱིས་བྱིན་གྱིས་རློབ་པར་འགྱུར་གྱི། ཁྱོད་ཀྱིས་
ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་
འདིར། དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་སྟེ། མ་དད་ པར་
ཡང་མི་བྱའོ། །ཞེས་བརྗོད་དེ། ཨོཾ་ཡ་མཱན་ཏ་ཀྲིད་ཧཱུྃ། ཞེས་བརྗོད་ཅིང་། རྡོ་རྗེས་
ཁྲིད་ལ། ཨཱཁཾ་བཱི་ར་ཧཱུྃ། ཞེས་པས་ཡོལ་བའི་ནང་དུ་བཅུག་ནས། མཧཱ་ར་ཏ་སུ་ལྷེ་
ལྷ་སུ་ཏོ་ཥྱ་སུ་སུ་ཁོ་བཛྲ་སཏྭ་ཨདྨ་སིད་དྷུ་མཾ། ཞེས་འདོན་པས་བསྐོར་ནས་དཀྱིལ་
འཁོར་ གྱི་ཤར་དུ་གནས་པ་ལ། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་
རིགས་སུ་ཞུགས་ཀྱིས། དེས་ན་ངས་ཁྱོད་ལ་རྡོ་ རྗེའི་ཡེ་ཤེས་བསྐྱེད་པར་བྱ་སྟེ།
ཡེ་ཤེས་གང་གིས་ཁྱོད་ཀྱིས་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་
རྣམས་ཀྱང་ཐོབ་པར་འགྱུར་ན། དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས།
ཁྱོད་ཀྱིས་འདི་དཀྱིལ་འཁོར་མ་མཐོང་བ་རྣམས་ཀྱིས་མདུན་དུ་སྨྲ་བར་མི་བྱ་སྟེ།
ཁྱོད་དམ་ཚིག་ཉམས་པར་འགྱུར་ཏ་རེ། ཞེས་པ་དང༌། མགོ་བོར་རྡོ་རྗེ་བཟུང་ནས།
འདི་ནི་ དམ་ ཚིག་ རྡོ་ རྗེ་ སྟེ། །ཁྱོད་ཀྱི་དམ་ཚིག་ རྡོ་ རྗེ་འདིས། །གལ་ཏེ་ཁྱོད་ ཀྱི་
འགའ་ཞིག་ལ། །འདི་སྨྲས་ན་ནི་སྤྱི་བོར་འགེམས། །ཞེས་པ་དང་། སྙིང་གར་རྡོ་རྗེ་
བཟུང་ ནས། ཨོ་དེ་ རིང་ རྡོ་ རྗེ་ སེམས་ དཔའ་ རང༌། །ཁྱོད་ ཀྱི་ སྙིང་ ལ་ ཡང་ དག་
-24 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཞུགས། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །ཞེས་པ་
དང༌། བདུད་ རྩི་ ལྔའི་ཆུ་བླུད་ཅིང་། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་
འདས་ནས་སྲེག་ པར་བྱེད། །དམ་ཚིག་བསྲུང་ན་དངོས་གྲུབ་སྟེ། །རྡོ་ རྗེ་ བདུད་
རྩིའི་ཆུ་འཐུང་ཞིག །ཨོཾ་པཉྩ་ཨ་མྲྀ་ཏ་ཨུ་ད་ཀ་ ཞེས་པས་མནའི་བཏུང་བ་བྱེད་
དུ་བཅུག་ལ། དེང་ནས་བརྩམས་ཏེ་ཁྱོད་ཀྱི་རྡོ་རྗེ་འཛིན་པ་ང་ཡིན་གྱིས། ངས་འདི་
གྱིས་ཤིག་ཅེས་གང་བསྒོ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་
པར་ཡང་མི་བྱ་སྟེ། ཁྱོད་ཡ་ང་བ་མ་སྤངས་པར་ཚེའི་དུས་བྱས་ནས་དམྱལ་བར་
ལྟུང་བར་གྱུར་ཏ་རེ། ཞེས་པ་རྣམས་ཀྱིས་དམ་ལ་བཞག་ཅིང་ཆུ་ཁྱོར་བ་གསུམ་
བླུད་དེ་ཁ་དག་པར་བྱས་ནས་ལྕེ་ལ་བདུད་རྩི་ལྔ་སྦྱིན་ནོ། །མཐར་ཐུག་གི་ལྷ་དང་
བླ་མའི་ཡོན་ཏན་དང་སྲིད་ཞིར་ལྟུང་བའི་ཉེས་དམིགས་དྲན་པའི་སྒོ་ནས་དད་གུས་
ཀྱི་སྟོབས་ཆེན་པོ་བསྐྱེད་ཅིང་། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་
བརླབ་ཏུ་གསོལ། རྡོ་རྗེ་སེམས་དཔའ་བདག་ལ་འབབ་པར་གྱུར་ཅིག །རང་གཞན་
ཐམས་ཅད་ལ་རྡོ་རྗེའི་སྐུ་གསུང་ཐུགས་ཡེ་ཤེས་ཕེབས་པར་གྱུར་ཅིག །རྡོ་རྗེའི་
ཕུང་པོ་ཁམས་དང་སྐྱེ་མཆེད་ཐམས་ཅད་ཕེབས་པར་གྱུར་ཅིག་ཅེས་སོགས་གསོལ་
བ་དྲག་པོ་འདེབས་བཞིན་པས་རང་བྱུང་ཡེ་ཤེས་ཀྱི་ལྷ་འབབ་པའི་དོན་དུ། སྔར་
བསྒྲུབས་པའི་བདུད་རྩི་ལྔ་དང་། སྒྲོན་མ་ལྔའི་སྤོས་དང་བཅས་པས། ཨོཾ་ཨ་ར་ར་
ར་ར་ལ་ལ་ལ་ལ་བཛྲ་ཨ་བེ་ཤ་ཡ་ཧཱུྃ། ཞེས་པ་འདིས་ཁྲོ་བོའི་གཙོ་བོ་བསྐུལ་ཞིང་།
ཆོས་ཉིད་ཀྱི་ལྷ་ཞི་ཁྲོ་རབ་འབྱམས་མཁའ་དབྱིངས་ཐམས་ཅད་ཏིལ་གྱི་གོང་བུ་
བཞིན་དུ་བར་མཚམས་མེད་པར་དུས་ཐམས་ཅད་དུ་ཡོངས་སུ་གང་བར་བཞུགས་
པ་ཐམས་ཅད་སློབ་མའི་རྒྱུད་ལ་ཆར་ཆེན་བཞིན་དུ་བབས་ནས་བྱིན་རླབས་ཆེན་
- 242 -



དག་པའི་རིམ་པའི་ལག་ལེན་མདོར་བསྡུས།
པོ་འཇུག་པའི་མན་ངག་ཟབ་མོ་བླ་མ་དམ་པའི་ཞལ་གྱི་གདམས་པ་ལས་ཇི་ལྟར་
འབྱུང་བ་བཞིན་དུ་རྡོ་རྗེ་དབབ་ཅིང་། ཕེབས་པའི་མཚན་ཉིད་ནི། ཁྲོ་བོའི་རྒྱལ་པོ་
ཕེབས་ན་མཚོན་ཆས་མཛེས་པའི་ལག་པ་དག་གིས་བདུད་ཀྱི་ཚོགས་ལ་སྡིགས་
བྱེད་ཅིང་། །གཡོན་བརྐྱང་ལ་སོགས་སྟབས་རྣམས་དང་ནི་རྣམ་མང་བྱེད་པ་རྣམས་
ཀྱིས་རྡོ་རྗེའི་གར་གྱིས་གར་བྱེད་དེ། །བཞད་དང་ཧཱུྃ་གི་ཡི་གེ་འདྲེས་པས་དགྲ་ལ་
འཇིགས་པ་སྟེར་བ་དང་ནི་རྡོ་རྗེའི་གླུ་ཡང་བྱེད། །ངོ་ཚ་མེད་ཅིང་དོགས་པ་མེད་
པར་འགྱུར་ཏེ་ཡོན་ཏན་དབང་གིས་ལྷ་གཞན་རྣམས་ཀྱང་ཞི་བའོ། །སྐུ་ཕེབས་པས་
ནི་རྣལ་འབྱོར་ལྡན་པ་རང་བཞིན་ཡོན་ཏན་དབང་གིས་སྐུ་ཡི་བྱ་བ་བྱེད་པ་སྟེ། །
གསུང་ཕེབས་པས་ནི་ལྷ་དང་འབྱུང་པོ་ལྷ་མིན་རྣམས་ལས་རྣམ་པར་རྒྱལ་བའི་སྨྲ་
བ་པོ་རུ་འགྱུར། །ཐུགས་ཕེབས་པས་ནི་གཞན་གྱི་སྙིང་ལ་གནས་པ་དག་དང་བྱུང་
དང་འབྱུང་བ་ཐམས་ཅད་ཤེས་པར་འགྱུར། །ཡེ་ཤེས་ཕེབས་པས་སངས་རྒྱས་བླ་
མ་ཡི་ཡང་བླ་མ་རྫུ་འཕྲུལ་ལྡན་པའི་སྟོན་པ་གཅིག་པུར་འགྱུར། །ས་ཕེབས་པས་
ནི་རྣལ་འབྱོར་པ་དག་རི་དང་མཚུངས་པར་འགྱུར་ཏེ་ཆུས་ཀྱང་བསིལ་བ་རབ་ཏུ་
འགྱུར། །མེ་ཕེབས་པས་ནི་སྲེག་པར་འགྱུར་ཏེ་རླུང་གིས་ཀྱང་ནི་དེ་བཞིན་སྐམ་པ་
དག་ཏུ་རབ་ཏུ་འགྱུར། །སྟོང་པ་ཕེབས་པས་མི་སྣང་བར་འགྱུར་ས་སྟེང་དུ་ནི་
མཁའ་ལ་སྤྱོད་པ་ཉིད་དུ་རབ་ཏུ་འགྱུར། །དེ་བཞིན་གཟུགས་ལ་སོགས་པ་ཐམས་
ཅད་རང་བཞིན་ཡོན་ཏན་དབང་གིས་རིམ་པ་ཡིས་ནི་རིག་པར་བྱ། །ཞེས་སོགས་
དང༌། རྡོ་ རྗེ་འབེབས་པ་འབེབས་པ་ཆེ། །ཞེས་སོགས་དང་། ཕྱག་རྒྱ་ཆེན་པོའི་སྦྱོར་
བ་ཡི། །རྡོ་རྗེ་འབེབས་པར་བྱིན་གྱིས་བརླབས། །ཞེས་སོགས་སློབ་མ་དག་པ་ལ་
རྡོ་རྗེའི་སྐུ་གསུང་ཐུགས་ཡེ་ཤེས་ལ་སོགས་པ་ཕེབས་པའི་རྣམ་འགྱུར་རྣམ་པ་དུ་མ་
- 243 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
འབྱུང་བར་རྒྱུད་སྡེ་རྣམ་དག་མང་པོ་དང༌། རྒྱས་འགྲེལ་དྲི་མེད་འོད་ལ་སོགས་པར་
རྒྱ་ཆེར་གསུངས་པ་རྣམས་མན་ངག་ཁྱད་པར་ཅན་དང་ལྡན་ན་གེགས་དང་སྐྱོན་དུ་
མི་འགྱུར་ཏེ། དེ་ནི་གེགས་སེལ་གྱི་མཆོག་དང་ནད་གདོན་དང་གདོན་དགྲོལ་གྱི་
རྒྱལ་པོ་ཡང་ཡིན་པས་དེ་ལྟར་ངོ་ཤེས་པར་བྱས་ནས་དགག་སྒྲུབ་མེད་པར་བྱུང་
རྒྱལ་དུ་བསྐྱངས་པ་ཙམ་གྱིས་རྩ་མདུད་མང་པོ་གྲོལ་ནས་ཏིང་ངེ་འཛིན་གྱི་ཡོན་
ཏན་མང་པོ་རང་ངམ་ཤུགས་ཀྱིས་འབྱུང་བའི་ཕྱིར་རོ། །འདི་ནི་ཆོ་གའི་དུས་འགའ་
ཞིག་ཏུ་མ་ཟད། དབང་དོན་ཟབ་མོ་བསྒོམས་པ་དང༌། ངེས་དོན་ཟབ་མོ་ཐོས་པ་
དང་། ཉམས་རྟོགས་བཟང་པོ་ཅན་གྱི་གང་ཟག་གམ། རྟེན་བྱིན་བརླབས་ཅན་དང་
མཇལ་བ་ལ་སོགས་པ་དད་གུས་བསྐྱེད་པ་དང༌། སེམས་ཅན་ལ་སྙིང་རྗེ་ཆེན་པོ་
ཚད་མེད་པ་སྐྱེས་པ་དང་། གཞན་ཡང་ཡིད་ཤིན་ཏུ་འཇུར་པའི་རྐྱེན་གང་ཡང་རུང་
བ་ལ་བརྟེན་ནས། རླུང་དབུ་མར་ཚུད་པའི་ཚེ་འབྱུང་བ་ཡང་ཡོད་པས་དེ་ཐམས་
ཅད་ངོ་ཤེས་པར་བྱས་ནས། དགེ་སྦྱོར་དང་ལུས་སྲོག་གི་བར་ཆད་དུ་མི་འགྱུར་
བའི་ ཕན་སེམས་ཆེན་པོ་ལ་བསླབ་པར་བྱའི། སྐྱོན་དུ་བཟུང་ནས་གནོད་ཅིང་
བསྐྱིལ་བ་དང༌། ཧ་དང་དབྱུག་པ་དང༌། མེ་བཙའ་དང་། འཁྱིག་པ་ལ་སོགས་པ་
ནི་རྣམ་པ་ཐམས་ཅད་དུ་མི་བྱ་སྟེ། དེ་ལྟར་བྱས་ན་རྩ་ ལོག་ཏུ་རླུང་ལོག་འཇུག་
ཅིང་། ཁྱད་པར་སྲོག་པ་ རྩ་ལ་རླུང་ཞུགས་པས་ཆུ་སེར་དང༌། ཁྲག་དང༌། ཁྲག་
རླུང་གི་བར་དུ་རིམ་གྱིས་འཕེལ་ནས་སྨྱོ་སྟེ། ཆོས་དང་སྲོག་གི་བར་ཆད་དུ་འགྱུར་
བའི་ཕྱིར་རོ། །དེས་ན་སྒོམ་བྱས་པས་སྒོམ་སྨྱོ་བྱུང་ཞེས་འཇིག་རྟེན་ན་མང་དུ་སྣང་
བ་རྣམས་ནི་ཡོན་ཏན་ངོ་མ་ཤེས་པ་ལ་བརྟེན་ནས་སྐྱོན་དུ་སོང་བ་འབའ་ཞིག་ཏུ་
བས་སོ། །ཞེས་ངེས་པར་ཐག་ཆོད་དོ། །དེ་ལྟ་བས་ན་འདི་ནི་མཆོག་གམ། གཞན་
- 244 -



དག་པའི་རིམ་པའི་ལག་ལེན་མདོར་བསྡུས།
ནམ། ཕ་རོལ་གྱི་འབེབས་པ་སྟེ། ཆོས་ཉིད་ཀྱིས་འབེབས་པའོ། །འཇིག་རྟེན་པའི་
འབྱུང་པོ་དང༌། སྲིན་པོ་དང་། རྣ་བའི་ཤ་ཟ་མོ་དང༌། ཞིང་སྐྱོང་དང་། མ་མོ་དང༌།
ཀླུ་དང་། བྲན་ པོ་དང་། མཁའ་འགྲོ་མ་དང་། བགེགས་དང་། ལོག་འདྲེན་དང༌།
འདོད་པའི་ལྷ་ལ་སོགས་པ་ཕེབས་པས་ནི་ཡོན་ཏན་གྱི་ཁྱད་པར་ཅུང་ཟད་ཀྱང་མི་
སྟེར་ཞིང་སླར་འཁོར་བར་འཁྱམས་པའི་གྲོགས་ཉིད་དུ་གསུངས་པས་དེ་དང་དེ་
དག་གིས་ཁྱད་པར་ཇི་ལྟ་བ་བཞིན་དུ་རྟོགས་པར་བྱེད་པའི་མན་ངག་ཁྱད་པར་
ཅན་ལ་བསླབས་ནས་བླང་དོར་ཕྱིན་ཅི་མ་ལོག་པར་བྱའོ། །ཁ་ཅིག་ཏུ་དགོས་པའི་
དབང་གིས་གཤེགས་གསོལ་བྱ་བར་འདོད་ན། ཡི་གེ་གསུམ་གྱིས་བསྔགས་པའི་
མེ་ཏོག་མགོར་བྱིན་པས་ རང་གི་གནས་སུ་གཤེགས་པར་འགྱུར་ཞིང་། དེ་ནས་
གནས་དྲུག་ཏུ། ཨོཾ་ཨཱཿཧཱུྃ་ཧོཧཾ་ཀྵ ཞེས་པ་རིགས་དྲུག་གི་བསྲུང་བ་བྱས་ཏེ། གོས་
སེར་པོ་བསྐོན་ནས། འཚེ་དང་མི་བདེན་གཞན་གྱི་བུད་མེད་སྤང་བྱ་གཞན་གྱི་ནོར་
དང་ཆང་གི་བཏུང་བ་དེ་བཞིན་ཉིད། །འཁོར་བར་རྡོ་རྗེའི་ཞགས་པ་དག་སྟེ་རང་
གི་དགེ་བ་འཇོམས་བྱེད་སྡིག་པ་ལྔ་པོ་འདི་རྣམས་སོ། །སྣ་ཚོགས་གཙོ་བོའི་བཀའ་
འདི་སྲིད་པའི་འཇིགས་པ་འཇོམས་པ་དག་སྟེ་ཁྱོད་ཀྱིས་ཀྱང་ནི་བསྐྱང་བར་བྱ། །
ཆོ་ལོ་ཁ་ན་མ་ཐོ་བཅས་པའི་ཟས་དང་ཚིག་ངན་ཀློག་དང་འབྱུང་པོ་ལྷ་མིན་དབང་
པོའི་ཆོས། །བ་ལང་བྱིས་པ་བུད་མེད་སྐྱེས་པ་རྣམས་དང་ལྷ་མིའི་བླ་མ་གསོད་པ་
ལྔ་ནི་མི་བྱའོ། །གྲོགས་པོ་རྗེ་བོ་རྣམས་དང་ལྷ་དང་མི་ཡི་བླ་མ་དགེ་འདུན་ཡིད་
བརྟན་རྣམས་ལ་འཁུ་བ་ཡང་། །དབང་པོ་རྣམས་ནི་ཀུན་ནས་ཆགས་པ་དག་སྟེ་དེ་
ལྟར་ སྲིད་ པའི་བདག་ པོའི་བརྟུལ་ཞུགས་ ཉི་ཤུ་ལྔ། །ཞེས་པའི་དོན་བཤད་ལ།
བརྟུལ་ཞུགས་བྱིན་ནས་དགེ་བའི་གྲོགས་དང་ལྷན་ཅིག་དཀྱིལ་འཁོར་ལ་ལན་
- 245 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
གསུམ་དུ་བསྐོར་ཏེ། ཤར་གྱི་སྒོར་སློབ་དཔོན་གཙོ་བོའི་གཟུགས་ཀྱིས་གནས་པ་
ལ་དགེ་བའི་གྲོགས་ཀྱིས་གཏད་པའི་དུང་གི་ཆུས་སློབ་མའི་མགོར་བསང་གཏོར་
བྱས་ནས། ཡི་གེ་གསུམ་གྱིས་ལན་བདུན་བསྔགས་པའི་མེ་ཏོག་ཅིག་དེའི་ལག་པ་
སྦྱར་བས་སྦྱིན་ནོ། །དེ་ནས་སློབ་མ་དེའི་རིགས་ཀྱི་ལྷ་གང་ཡིན་པ་དེ་ལ་འབབ་
པར་གྱུར་ཅིག་སྙམ་པས། ཡང་དག་པ་ཡི་དཀྱིལ་འཁོར་འདིར། །བདག་གི་སློབ་མ་
གཞུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་ཇི་ལྟ་དེ་ལྟར་
ཤོག །འདི་ཡི་དངོས་གྲུབ་ཅི་འདྲར་འགྱུར། །རིགས་ནི་གང་གི་སྣོད་དུ་འགྱུར། །
བསོད་ནམས་མཐུ་ཡང་ཇི་འདྲ་བ། །དེ་འདྲར་དཀྱིལ་འཁོར་དུ་གྱུར་ཅིག །ཅེས་བདེན་
པའི་བྱིན་བརླབས་བྱས་ནས། བསམ་པ་དེ་འདྲ་དང་ལྡན་པས་བུམ་པའི་སྟེང་གི་
དུང་ཆོས་ལ་རིགས་ལྔའི་མཚན་མ་བྱས་པར། ཨོཾ་སརྦ་ཏ་ཐཱ་ག་ཏ་ཀུ་ལ་བི་ཤྭ་དྷ་ནི་
སྭཱཧཱ། ཞེས་པ་འདིས་མེ་ཏོག་དོར་བ་ལས་རིགས་ཀྱི་ལྷ་ངེས་པར་བྱས་ནས། ཨོ་དེ་
རིང་རྡོ་རྗེ་སེམས་དཔའ་རང་། །ཁྱོད་ཀྱི་མིག་ནི་འབྱེད་པར་བརྩོན། །རྡོ་རྗེའི་མིག་
ནི་བླ་མེད་པ། །ཐམས་ཅད་མིག་ནི་འབྱེད་པར་མཛད། །ཨོ་དེ་བྱེན་ཏྲ་ཡཱ་ཎུཌ་གྷ་ཊ་
ཡ་སྭཱཧཱ། ཞེས་པས་གདོང་གཡོག་གསལ་ཏེ། རིགས་ཀྱི་ལྷ་དང་དཀྱིལ་འཁོར་གྱི་
གཙོ་བོ་དང་པོར་བྱས་པའི་དཀྱིལ་འཁོར་གྱི་ལྷ་རྣམས་བསྟན་ཅིང་། ད་ནི་དད་པའི་
ཤུགས་ཀྱི་སུ། །དཀྱིལ་འཁོར་འདི་དེ་ཉིད་ལ་ལྟོས། །ཁྱོད་ནི་སངས་རྒྱས་རིགས་
སུ་ སྐྱེས། །ཕྱག་རྒྱ་ སྔགས་ ཀྱིས་ བྱིན་གྱིས་བརླབས། །དངོས་གྲུབ་ཀུན་ གྱི་ཕུན་
སུམ་ཚོགས། །དམ་ཚིག་མཆོག་ཏུ་ཁྱོད་འགྱུར་གྱིས། །རྡོ་རྗེ་པད་མ་རྩེ་རོལ་པས། །
གསང་སྔགས་རྣམས་ལ་སྒྲུབ་པ་གྱིས། །ཞེས་པ་དོན་གོ་བར་བསྙད་ཅིང་། གདོད་
ནས་རང་བཞིན་གྱིས་དག་པའི་སྣོད་བཅུད་ཀྱི་དཀྱིལ་འཁོར་དང་ལྷར་ཞུགས་པ་ལ་
- 246 -



དག་པའི་རིམ་པའི་ལག་ལེན་མདོར་བསྡུས།
སོགས་པ་རྣམ་དག་རྒྱས་བསྡུས་གདུལ་བྱ་ལ་འཚམ་པ་ཡང་བསྟན་ཏོ། །དེས་ཀྱང་
རྡོ་རྗེའི་དཀྱིལ་འཁོར་དཀྱིལ་འཁོར་ཆེན་པོར་བདག་ཞུགས་སོ། །རྣལ་འབྱོར་དཀྱིལ་
འཁོར་ དཀྱིལ་ འཁོར་ ཆེན་ པོར་ བདག་ གིས་ མཐོང་། །གསང་ བའི་ དཀྱིལ་ འཁོར་
དཀྱིལ་འཁོར་ཆེན་པོར་བདག་དབང་བསྐུར། །ཧོཧོཧོ༔ ཞེས་དགའ་ཞིང་རྗེས་སུ་
བསྔགས་པ་བྱ་སྟེ། སློབ་མ་དཀྱིལ་འཁོར་དུ་གཞུག་པའི་ངེས་པའོ། །
དེ་ནས་དབང་བསྐུར་བའི་སླད་དུ། སློབ་དཔོན་གཙོ་བོའི་གཟུགས་ཀྱིས་གནས་
པ་ལ་ཅི་འབྱོར་པའི་ཡོན་ཕུལ་ཏེ། བྱང་ཆུབ་རྡོ་རྗེ་སངས་རྒྱས་ལ། །མཆོག་ཆེན་ཇི་
ལྟར་སྩལ་བ་ལྟར། །བདག་ཀྱང་རབ་ཏུ་བསྒྲལ་བའི་ཕྱིར། །ནམ་མཁའི་རྡོ་རྗེ་དིང་
བདག་སྩོལ། །ཞེས་གསོལ་བ་བཏབ་པས། སློབ་དཔོན་གྱི་ལག་པ་གཡས་པའི་རྡོ་
རྗེས། སློབ་མའི་ལག་པ་གཡོན་ནས་ཁྲིད་དེ། དཀྱིལ་འཁོར་ལ་མངོན་དུ་ཕྱོགས་
པས་བསྐོར་ནས། བྱང་སྒོར་ཆུ་དང་ཅོད་པན་གྱི་དབང་གི་དོན་དུ། བླ་མ་དུས་ཀྱི་
འཁོར་ལོའི་གཡོན་ཞལ་སྐུ་རྡོ་རྗེ་སྤྲུལ་པའི་སྐུར་མོས་པ་ལ། གསེར་གྱི་མེ་ཏོག་ལ་
སོགས་པའི་མཎྜལ་ཕུལ་ཏེ། ཨོཾ་ཧཾ་ཧཱུཾ་ཧོ་ཧཱུཾ་ཧོར་ཧོརཱ་ཧུ་ཧཱུཾ་ཧཱུཾ་ཧཱུཾ་ཨཱ་ཨཱི་རཱི་ཨཱུ་རྀ་བཛྲ་
ཊ་ཀི་ཏྱཾ་བཛྲ་ཨ་མྲྀ་ཏ་གྷ་ཌ་ར་ཨ་བྷི་ཥིཉྩ་དུ་མཾ་སྭཱཧཱ། ཞེས་པ་དང་། ཨོ་ཨ་ཨི་རི་ཨུ་
ལཾ་སརྦ་བུད་དྷ་བཛྲ་མུ་ཀུ་ཊཾ་མ་མ་པཉྩ་བུད་དྷ་ཨཱཏྨ་ཀཾ་བན་དྷ་ཡན་ཏུ་ཧཱུྃ་ཧཱུྃ་ཕཊ།
ཅེས་གསོལ་བ་བཏབ་པ་ལ་ཡུམ་ལྔ་དང་། དེ་བཞིན་གཤེགས་པ་རྣམས་ཀྱིས་དབང་
བསྐུར་ཞིང་བྱིན་གྱིས་བརླབས་ནས་གློ་བུར་དྲི་མའི་ཁམས་དང༌། ཕུང་པོ་རྣམས་
འགག་པའི་གཞི་ལ་རང་བཞིན་གཉུག་མ་ཆོས་ཉིད་ཀྱི་ཁམས་དང༌། ཕུང་པོ་གདོད་
ནས་བཞུགས་པ་མྱུར་དུ་མཐོང་ཞིང་རྟོགས་ནས་ཐོབ་པར་མཛད་དུ་གསོལ། ཞེས་
གསོལ་བ་རྩེ་གཅིག་ཏུ་འདེབས་བཞིན་པས། བླ་མའི་མན་ངག་ལྟར་སློབ་མའི་
247 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
རྒྱུད་བྱིན་གྱིས་བརླབས་པའི་བསྒོམ་པའི་སྟོབས་བསྐྱེད་པར་བྱའོ། །
དེ་ནས། ཨཱ་ཨཱི་རཱི་ཨཱུ་རྀ་བརྗོད་བཞིན་པས། བུམ་པ་རྣམས་ནས་ཆུ་བླངས་ལ་
དུང་ཆོས་སུ་བླུགས་ནས། ཨོཾ་ཨཱ་ཨཱི་རཱི་ཨཱུ་ལཱ་པཉྩ་དྷ་དུ་བི་ཤོ་དྷ་ནི་སྭཱཧཱ། ཞེས་པས།
གཙུག་ཏོར་དང་དཔུང་འགོ་གཉིས་དང་དཔྱི་འགོ་གཉིས་ཏེ་སྐྱེ་བའི་གནས་ལྔར་
དབང་བསྐུར་ཞིང་ཁྲུས་བྱའོ། །བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་
གནས། །ཀུན་གྱི་བདག་ཉིད་རིགས་ཀུན་གྱི་ནི་བདག་པོ་མཆོག །སེམས་ཅན་མ་
ལུས་སྐྱེད་བྱེད་བདེ་བ་ཆེན་པོ་སྟེ། །དེས་ནི་དིང་ཁྱོད་དབང་བསྐུར་མཆོག་ལ་བཀྲ་
ཤིས་ཤོག །ཅེས་པ་ལ་སོགས་པས་བཀྲ་ཤིས་བརྗོད་པར་བྱའོ། །དེ་ནས་མེ་ཏོག་
གང་དུ་ལྷུང་བའི་སངས་རྒྱས་གཙོ་བོར་གྱུར་པ་ནི་ཅོད་པན་ཨ་ཨི་རི་ཨུ་ལི་ལས་
བྱུང་བའི་སངས་རྒྱས་ལྔས་བྱིན་གྱིས་བརླབ་ཅིང་། ཨོཾ་ཨ་ཨི་རྀ་ཨུ་ལཾ་པཉྩ་ཏ་ཐཱ་
ག་ཏ་པ་རི་ཤུད་དྷ་སྭཱཧཱ། ཞེས་སྐྱེ་བའི་གནས་ལྔར་དུང་གི་ཆུས་དབང་བསྐུར་ནས།
མགོ་བོར་ཅོད་པན་བཅིང་ངོ༌། །དེ་ལྟར་རྒྱལ་བ་ཡབ་ཡུམ་གྱི་བྱིན་གྱིས་བརླབས་
པའི་དབང་བསྐུར་གཉིས་ཀྱིས་ཉེར་ལེན་གྱི་ཁམས་དང་། ཕུང་པོ་འགགས་ནས་
ཆོས་ཉིད་ཀྱི་ཁམས་དང་ཕུང་པོ་ཐོབ་པར་གྱུར་ཅིག །ཅེས་པ་དང་། སྦྱང་གཞི་དེ་
ལ་སྤང་བྱ་དེ་སྦྱོང་བྱེད་ཀྱི་ལམ་བསྒོམ་པར་གདམས་ནས། སྦྱང་འབྲས་ཆོས་ཉིད་
ཀྱི་རྒྱལ་བ་ཡབ་ཡུམ་མྱུར་དུ་འཐོབ་པའི་རྟེན་འབྲེལ་མན་ངག་བཞིན་དུ་བསྒྲིག་
པར་བྱ་སྟེ། བྱིས་པ་སྐྱེས་པ་ཆུ་ཡིས་འཁྲུད་པ་དང་། གཙུག་ཕུད་འཇོག་པ་ལྟར་ཆུ་
དང་ཅོད་པན་གྱི་དབང་ངོ༌། །
དེ་ལྟར་མཎྜལ་ཕུལ་ནས་གསོལ་བ་བཏབ་པ་ལ་བྱིན་རླབས་དང་ངོ་སྤྲོད་ནི་
གཙོ་བོ་སྟེ། ཕྱི་མ་རྣམས་ལ་ཡང་ངོ༌། །དབང་བསྐུར་བ་ན་སློབ་དཔོན་གཙོ་བོའི་
- 248 -



དག་པའི་རིམ་པའི་ལག་ལེན་མདོར་བསྡུས།
གཟུགས་ལྟར་བཞེངས་པ་ཡང་ཐམས་ཅད་དུ་དྲན་པར་བྱའོ། །ཡང་གཡས་སྐོར་
གྱིས་ལྷོ་སྒོར་ཁྲིད་ནས་བླ་མ་དུས་ཀྱི་འཁོར་ལོའི་གཡས་ཞལ་གསུང་རྡོ་རྗེ་ལོངས་
སྤྱོད་རྫོགས་པའི་སྐུར་མོས་པ་ལ། དར་དཔྱངས་དང་རྡོ་ རྗེའི་དྲིལ་བུའི་དབང་གི་
དོན་དུ། ཨོཾ་ཨ་ཨཱ་ཨོཾ་ཨཱཿ ཧ་ཧ་ཧུཾ་ཧཱུ ཕྲོ་ཧོསརྦ་པ་ར་མི་ཏ་མ་མ་བཛྲ་པཋོ་བན་དྷ་
ཡན་ཏུ་ཧཱུྃ་ཧཱུྃ་ཕཊ། ཅེས་པ་དང༌། ཨོཾ་ཧཱུྃ་ཧོབི་ཛྷཱ་ན་ཛྷཱ་ན་སྭ་བྷཱ་ཝེ་ཀ་རུ་ཎཱ་པྲཛྙཱ་ཨཱཏྨ་
ཀེ་བཛྲ་བཛྲ་གཎ་ཌི་ས་བྱེ་ཏ་ཀ་ར་ཡོར་མ་མ་བཛྲ་སཏྭས་པྲཛྙཱ་ད་དཱ་ཏུ་ཧཱུྃ་ཧཱུྃ་ཕཊ།
ཅེས་གསོལ་བ་བཏབ་པ་ལ་ནུས་མ་རྣམས་དང་། གཙོ་བོ་ཡབ་ཡུམ་གྱིས་དབང་
བསྐུར་ཞིང་བྱིན་གྱིས་བརླབས་ནས་གློ་བུར་བའི་རླུང་དང་རྩ་རྣམས་འགགས་པའི་
གཞི་ལ་ཆོས་ཉིད་ཀྱི་རླུང་དང་རྩ་གདོད་ནས་བཞུགས་པ་མྱུར་དུ་མཐོང་ཞིང་རྟོགས་
ནས་ཐོབ་པར་མཛད་དུ་གསོལ། ཞེས་སོགས་སྔ་མ་ལྟར་བྱིན་གྱིས་བརླབས་པ་
བསྒོམ་པའི་སྟོབས་བསྐྱེད་དེ། དེ་ནས་དར་དཔྱངས་རྣམས་ཡི་གེ་བཅུའི་རང་བཞིན་
ནུས་མ་བཅུས་བྱིན་གྱིས་བརླབ་ཅིང་། ཨོ་ཨ་ཨཱ་ཨོཾ་ཨཱཿ ཧ་ཧཱ་ཧཾ་ཧྰ ཕྲོ་ཧོ ད་ཤ་པཱ་ར་
མི་ཏཱ་པ་རི་པཱུ་ར་ཎེ་སྭཱཧཱ། ཞེས་སྐྱེ་བའི་གནས་ལྔར་དུང་གི་ཆུས་དབང་བསྐུར་ཞིང་།
དཔྲལ་བར་དར་དཔྱངས་བཅིངས་ནས་རྡོ་རྗེ་དྲིལ་བུ་ཧཱུཾ་དང་ཧོའི་རང་བཞིན་གཙོ་
བོ་ཡབ་ཡུམ་གྱིས་བྱིན་གྱིས་བརླབ་ཅིང་། ཨོཾ་ཧཱུྃ་ཧོསུརླ་ཙནྡྲ་བི་ཤྭ་དྷ་ཀ་སྭཱཧཱ། ཞེས་
སྐྱེ་བའི་གནས་ལྔར་དུང་གི་ཆུས་དབང་བསྐུར་ཏེ། རྡོ་རྗེ་དྲིལ་བུ་སྤྱི་བོར་བཞག་
ནས་ལག་ཏུ་བྱིན་པ་འཁྱུད་པའི་ཚུལ་བྱེད་དུ་གཞུག་གོ །དེ་ལྟར་ནུས་མ་རྣམས་
དང༌། གཙོ་བོ་ཡབ་ཡུམ་གྱི་བྱིན་གྱིས་བརླབས་པའི་དབང་བསྐུར་གཉིས་ཀྱིས་གློ་
བུར་དྲི་མའི་རླུང་དང་རྩ་འགགས་ནས་ཆོས་ཉིད་ཀྱི་རླུང་དང་རྩ་ཐོབ་པར་གྱུར་ཅིག།
ཅེས་པ་དང༌། སྦྱང་གཞི་དེ་ལ་སྦྱང་བྱ་དེ་སྦྱོང་བྱེད་ཀྱི་ལམ་བསྒོམ་པར་གདམས་ནས་
- 249 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སྦྱངས་འབྲས་ཆོས་ཉིད་ཀྱི་ནུས་མ་རྣམས་དང་། གཙོ་བོ་ཡབ་ཡུམ་མྱུར་དུ་ཐོབ་
པའི་རྟེན་འབྲེལ་མན་ངག་བཞིན་དུ་བསྒྲིག་པར་བྱ་སྟེ། རྣ་བ་འབུགས་པ་དང་
། ངག་
རྫོགས་པ་ལྟར། དར་དཔྱངས་དང་རྡོ་རྗེ་དྲིལ་བུའི་དབང་ངོ༌། །
ཡང་གཡས་སྐོར་གྱིས་ཤར་སྒོར་ཁྲིད་ནས། བླ་མ་དུས་ཀྱི་འཁོར་ལོའི་མདུན་
ཞལ་ཐུགས་རྡོ་རྗེ་ཆོས་ཀྱི་སྐུར་མོས་ལ་བརྟུལ་ཞུགས་དང་མིང་གི་དོན་དུ། ཨོཾ་ཨ་
ཨཱ་ ཨེ་ཨེ་ཨར་ཨཱར་ ཨོ་ཨོ་ཨལ་ཨཱལ་ཨོཾ་ཨཱཿ སརྦ་བོ་དྷི་སཏྭ། ས་བྷརཿ སརྦ་དཱ་
སརྦ་ཀཱ་མ་ཨུ་པ་བྷོ་གཾ་བཛྲ་པྲ་ཏཾ་མ་མ་ད་དན་དུ་སྭཱཧཱ། ཞེས་པ་དང༌། ཨོཾ་ཧ་ཧཱ་ཡ་ཡཱ་
ར་རཱ་ཝ་ཝཱ་ལ་ལཱ་སརྦ་ཀྲོ་དྷ་ར་ཛས་བྷརཱ། མེ་ཏྲི་ཀ་རུ་ཎ་མུ་ཏི་ཏ་ཨུ་པེཀྵ། སརྦ་ས་
མ་ཏཱ་སྭ་བྷཱ་ཝཾ་བཛྲ་པཱུརྦ་ག་མཾ་ནཱ་མ་མེ་ད་དན་དུ་ཧཱུཾ་ཧཱུཾ་ཕཊ། ཅེས་གསོལ་བ་བཏབ་
པ་ལ་རྒྱལ་སྲས་ཡབ་ཡུམ་དང་ཁྲོ་རྒྱལ་ཡབ་ཡུམ་གྱིས་དབང་བསྐུར་ཞིང་། བྱིན་
གྱིས་བརླབས་ནས་གློ་བུར་བའི་དབང་པོ་དང་། ལས་དབང་ཡུལ་བཅས་འགགས་
པའི་གཞི་ལ་ཆོས་ཉིད་ཀྱི་དབང་པོ་དང་ལས་དབང་ཡུལ་བཅས་གདོད་ནས་བཞུགས་
པ་མྱུར་དུ་མཐོང་ཞིང་རྟོགས་ནས་ཐོབ་པར་མཛད་དུ་གསོལ། ཞེས་སོགས་སྔ་མ་
ལྟར་བྱིན་གྱིས་བརླབས་པ་བསྒོམ་པའི་སྟོབས་བསྐྱེད་དེ། དེ་ནས་མེ་ཏོག་སིལ་མ་
རྣམས་དབྱངས་དེ་དག་གི་རང་བཞིན་སེམས་དཔའ་ཡབ་ཡུམ་གྱི་བྱིན་གྱིས་བརླབ་
ཅིང་། ཨོཾ་ཨ་ཨཱ་ཨེ་ཨེ་ཨར་ཨཱར་ཨོ་ཨོ་ཨལ་ཨཱལ་ ཨཾ་ཨ༔ བི་ཥ་ཡ་ཨེན་ཏྲ་ཡ་
བི་ཤོ་དྷ་ནི་སྭཱཧཱ། ཞེས་སྐྱེ་བའི་གནས་ལྔར་དུང་གིས་ཆུས་དབང་བསྐུར་ཏེ། རྣ་བ་
ལ་སོགས་པར་མེ་ཏོག་བཀོད་ནས། གདུབ་བུ་དང་། རྐང་གདུབ་བམ། མེ་ཏོག་ཕྲེང་
བ་རྣམས་དབྱངས་དེ་རྣམས་ཀྱི་རང་བཞིན་ཁྲོ་བོ་ཡབ་ཡུམ་གྱིས་བྱིན་གྱིས་བརླབ་
ཅིང་། ཨོཾ་ཧ་ཧཱ་ཡ་ཡཱ་ར་རཱ་ཝ་ཝཱ་ལ་ལཱ་ཙ་དུར་བྲཧྨ་བི་ཧ་ར་བི་ཤུདྡྷ་སྭཱཧཱ། ཞེས་སྐྱེ་
- 250 -



དག་པའི་རིམ་པའི་ལག་ལེན་མདོར་བསྡུས།
བའི་གནས་ལྔར་དུང་གི་ཆུས་དབང་བསྐུར་ནས་ལག་པ་དང་རྐང་པ་ལ་གདུབ་བུ་
དང་རྐང་གདུབ་དག་གམ་དེ་དག་མེད་ན་མེ་ཏོག་གི་ཕྲེང་བ་བཅིངས་ཏེ། ཁྱོད་ནི་
རྡོ་རྗེ་རྒེ་མོ་ཞེས་མེ་ཏོག་གང་དུ་ལྷུང་བ་དེའི་མིང་གིས་ལུང་བསྟན་པར་བྱའོ། །དེ་
ལྟར་རྒྱལ་སྲས་ཡབ་ཡུམ་དང་ ཁྲོ་རྒྱལ་ཡབ་ཡུམ་གྱིས་བྱིན་གྱིས་བརླབས་པའི་
དབང་བསྐུར་གཉིས་ཀྱིས་གཟུང་འཛིན་དང་ཟག་བཅས་ཀྱི་དབང་པོ་ཡུལ་དང་
བཅས་པ་དང་། ལས་དབང་ཡུལ་དང་བཅས་པ་འགགས་ནས་ཆོས་ཉིད་ཀྱི་དབང་པོ་
ཡུལ་དང་བཅས་པ་དང་། ལས་དབང་ཡུལ་དང་བཅས་པ་དང་ཚངས་པའི་གནས་
བཞི་ཐོབ་པར་གྱུར་ཅིག །ཅེས་པ་དང༌། སྦྱང་གཞི་དེ་ལ་སྦྱང་བྱ་དེ་སྦྱོང་བྱེད་ལམ་
བསྒོམ་པར་གདམས་ནས་སྦྱངས་འབྲས་ཆོས་ཉིད་ཀྱི་རྒྱལ་སྲས་ཡབ་ཡུམ་དང༌།
ཁྲོ་རྒྱལ་ཡབ་ཡུམ་མྱུར་དུ་འཐོབ་པའི་རྟེན་འབྲེལ་མན་ངག་བཞིན་དུ་བསྒྲིག་པར་
བྱ་སྟེ། དབང་པོ་ཡུལ་ལ་ལོངས་སྤྱོད་པ་དང་། མིང་འདོགས་པ་ལྟར་བརྡུལ་ཞུགས་
དང་མིང་གི་དབང་ངོ༌། །
ཡང་གཡས་སྐོར་གྱིས་ནུབ་སྒོར་ཁྲིད་ནས། བླ་མ་དུས་ཀྱི་འཁོར་ལོའི་རྒྱབ་ཞལ་
ཡེ་ཤེས་རྡོ་རྗེ་ངོ་བོ་ཉིད་ཀྱི་སྐུར་མོས་པ་ལ་རྗེས་གནང་གི་དབང་གི་དོན་དུ། ཨོཾ་ཨེ་
ཝཾ་པད་མ་བཛྲ་ཙི་སྒོ་པྲཛྙཱ་ཨུ་པཱ་ཡོ་མཎྜལ་ཨ་དྷི་པ་ཏཱི་བཛྲ་སུ་ཁ་ཛྙཱ་ན་ཨཾ་ག་མ་མ་
ད་ད་ཏྭཾ་ཧཾ་ ཧཧཱུྃ་ཕཊ། ཅེས་གསོལ་བ་བཏབ་པ་ལ། དཔལ་རྡོ་ རྗེ་སེམས་དཔས་
དབང་བསྐུར་ཞིང་བྱིན་གྱིས་བརླབས་ནས་ཡེ་ཤེས་ཀྱི་དྲི་མ་འཛག་བདེ་འགགས་
པའི་གཞི་ལ་ཆོས་ཉིད་ཀྱི་བདེ་བ་རང་བཞིན་འགྱུར་མེད་གདོད་ནས་བཞུགས་པ་
མྱུར་དུ་མཐོང་ཞིང་རྟོགས་ནས་ཐོབ་པར་མཛད་དུ་གསོལ། ཞེས་སོགས་སྔ་མ་ལྟར་
བྱིན་གྱིས་བརླབ་པ་སྒོམ་པའི་སྟོབས་བསྐྱེད་དེ། དེ་ནས། ཨོཾ་ཧཾ་ཀྵདྷམ་ཙཀྲ་པྲ་བར་
- 251 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཏ་ཀ་སྭཱཧཱ། ཞེས་སྐྱེ་བའི་གནས་ལྔར་དུང་གི་ཆུས་དབང་བསྐུར་ནས། ཆོས་ཀྱི་འཁོར་
ལོ་བསྐོར་ལ་སེམས་ཅན་གྱི་དོན་གྱིས་ཤིག །ཅེས་རྗེས་སུ་གནང་བ་སྦྱིན་ནོ། །དེ་
ལྟར་རྡོ་རྗེ་སེམས་དཔས་བྱིན་གྱིས་བརླབས་པའི་དབང་བསྐུར་གྱིས་འཕོ་བའི་
ཆགས་པ་འགགས་ནས་ཆོས་ཉིད་ཀྱི་བདེ་བ་ཆེན་པོ་མཁའ་ཁྱབ་ཐོབ་པར་གྱུར་
ཅིག །ཅེས་པ་དང༌། སྦྱང་གཞི་དེ་ལ་སྦྱང་བྱ་དེ་སྦྱོང་བྱེད་ཀྱི་ལམ་སྒོམ་པར་གདམས་
ནས། སྦྱངས་འབྲས་རང་བཞིན་འགྱུར་མེད་ཀྱི་བདེ་བ་མྱུར་དུ་ཐོབ་པའི་རྟེན་འབྲེལ་
མན་ངག་བཞིན་དུ་བསྒྲིག་པར་བྱ་སྟེ། ཀློག་པ་ལ་སོགས་པའི་བྱ་བ་ལ་ཕ་ཡིས་
གནང་བ་སྟེར་བ་ལྟར་རྗེས་གནང་གི་དབང་ངོ༌། །
དེ་ལྟར་དབང་བདུན་ཐོབ་ནས་དེའི་ལམ་བསྒོམས་པས་རླུང་དུས་སྦྱོར་བདུན་
འགགས་ཤིང་དེའི་དབུགས་དང་གྲངས་མཉམ་པའི་ཞུ་བདེ་འགྱུར་མེད་མཆོག་གི་
བདེ་བའི་སྐད་ཅིག་མ་རྣམས་རྫོགས་ཏེ། ས་བདུན་འཐོབ་པར་གསུངས་པའི་ཕྱིར།
ཨོཾ་སརྦ་ཏ་ཐཱ་ག་ཏ་སཔྟ་ཨ་བྷི་ཥེ་ཀ་སལྟ་བྷུ་མི་སྲབ་ཏོ་ཧཾ། ཞེས་ང་རྒྱལ་འཛིན་དུ་
གཞུག་སྟེ། དེ་རྣམས་ནི་རྩ་བའི་རྒྱུད་དུ། ཆུ་དང་ཅོད་པན་དར་དཔྱངས་དང་། །རྡོ་རྗེ་
དྲིལ་བུ་བརྟུལ་ཞུགས་ཆེ། །མིང་དང་རྗེས་གནང་ཡང་དག་ལྡན། །དབང་བསྐུར་
རྣམ་བདུན་མི་ཡི་བདག །ལུས་ངག་སེམས་ནི་ལེགས་དག་པ། །མངོན་པར་དབང་
བསྐུར་གཉིས་གཉིས་སོ། །རྗེས་གནང་ཡེ་ཤེས་ཡང་དག་དག །གཞན་པ་ཁམས་
སོགས་དག་པ་ལས། །ཆུ་ནི་ཁམས་ཀྱི་དག་པ་སྟེ། །ཅོད་པན་ཕུང་པོ་རྣམ་སྦྱོང་བྱེད།།
དར་དཔྱངས་ཕ་རོལ་ཕྱིན་པ་དག །རྡོ་རྗེ་དྲིལ་བུ་མི་འགྱུར་ཆེ། །སངས་རྒྱས་གསུང་
རྒྱུན་མི་འཆད་པ། །ཉི་ཟླ་གཅིག་ཏུ་དག་པར་བྱེད། །ཡུལ་དང་དབང་པོ་ལེགས་དག་
པ། །འཕོ་མེད་རྡོ་རྗེ་བརྟུལ་ཞུགས་འགྱུར། །མིང་ནི་བྱམས་སོགས་ཡང་དག་དག།
- 252 -



དག་པའི་རིམ་པའི་ལག་ལེན་མདོར་བསྡུས།
རྗེས་གནང་སངས་རྒྱས་ཉིད་དག་བྱེད། །དབང་བསྐུར་བདུན་པོ་འདི་རྣམས་ཡིན།།
དཀྱིལ་འཁོར་བཞེངས་ལ་སྦྱིན་པར་བྱ། །ཞེས་པ་དང་། རྩ་རྒྱུད་འབུམ་ལྔར་ཡང་།
བྱིས་པ་སྐྱེས་པ་མ་ཡིས་ནི། །འཁྲུད་བྱེད་ཆུ་ཡི་དབང་བསྐུར་རོ། །དེ་ཡི་གཙུག་ཕུད་
རབ་བཞག་པ། །དབང་བདུན་དུ་ནི་ཡོངས་སུ་བཏགས། །དེ་ཡི་རྣ་བ་འབུགས་ལ་
སོགས། །དར་དཔྱངས་དབང་དུ་ཤེས་པར་བྱ། །བྱིས་པ་རྒོད་དང་སྨྲ་བ་ཉིད། །རྡོ་
རྗེ་དྲིལ་བུའི་དབང་ཉིད་དོ། །ལྔ་པ་ལོངས་སྤྱོད་བརྟུལ་ཞུགས་སོ། །མིང་ནི་མིང་གི་
དབང་བསྐུར་ཉིད། །ཕ་ཡིས་རྟག་ཏུ་ཀློག་ལ་སོགས། །སྟེར་བར་བྱེད་པ་རྗེས་གནང་
ཡིན། །རྣམ་པ་བདུན་པོ་འདི་ཉིད་ནི། །དབང་བདུན་དུ་ནི་རབ་ཏུ་བཤད། །ཅེས་
དང༌། དཔལ་ལྡན་སྒྱུ་འཕྲུལ་དྲ་བར་ཡང་། མཁས་པ་རྣམས་ཀྱིས་ཆུ་ལ་སོགས་པའི་
དབང་བསྐུར་བདུན་པོ་སོ་སོར་རྟོགས་པར་བྱའོ། །ཞེས་སོགས་དབང་བསྐུར་ཟབ་
མོ་ཁྱད་པར་འཕགས་པ་མང་པོར་གསུངས་པའི་དོན་ཡིན་པས་ལེགས་པར་བཀྲལ་
ནས། དེ་རྣམས་ཀྱི་སྦྱང་གཞི་དང་། སྦྱང་བྱ་དང་སྦྱོང་བྱེད་དང་སྦྱངས་འབྲས་དང་སྦྱོང་
མཁན་དང་སྦྱོང་ཚུལ་རྣམས་ལ་ཕྱིན་ཅི་མ་ལོག་པའི་རྟོགས་པ་རྙེད་པར་བྱའོ། །
དེ་ནས་རྡོ་རྗེ་དྲིལ་བུ་ལག་ཏུ་བྱིན་ཏེ། ངེས་པར་རྡོ་རྗེའི་རིགས་དག་ལ་ནི་སྲོག་
གཅོད་བྱ་སྟེ་རལ་གྲི་ལ་ཡང་བདེན་པ་མིན་པའི་ཚིག །རིན་ཆེན་ལ་ནི་གཞན་ནོར་
དབྲོག་བྱ་མཆོག་གི་པད་མའི་རིགས་ཉིད་ལ་ཡང་གཞན་གྱི་བུད་མེད་དབྲོག །ཆང་
དང་སྒྲོན་མ་སངས་རྒྱས་རྣམས་དང་བཟང་པོའི་ཡུལ་རྣམས་མཐའ་དག་འཁོར་ལོ་
ལ་ནི་བསྟེན་པར་བྱ། །གཡུང་མོ་ལ་སོགས་མཐའ་དག་བུད་མེད་རྣམས་ནི་གྲི་གུག་
ལ་ཡང་མཁའ་ཡི་པད་མར་ སྨད་མི་བྱ། །སེམས་ཅན་དོན་གྱི་སླད་དུ་ནོར་དང་
བཅས་པའི་ལུས་འདི་སྦྱིན་པར་བྱ་སྟེ་ཁྱོད་ཀྱིས་བསྲུང་མི་བྱ། །རིགས་ཀྱི་བུ་ཀྱེ་
-253-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སངས་རྒྱས་ཉིད་དུ་འགྱུར་བ་གཞན་དུ་མཐའ་ཡས་བསྐལ་པས་མིན་པར་རྒྱལ་
བས་གསུངས། །ཞེས་པ། དྲང་བ་དང་ངེས་པའི་དོན་དུ་རྣམ་པར་ཕྱེ་བ་ཤེས་པར་
བྱས་ནས་ཉམས་སུ་བླང་བར་གདམས་ཤིང་། གལ་ཏེ་གཡོ་སྒྱུའི་དབང་གིས་རྩ་
བའི་ལྟུང་བ་བྱུང་ན་དམྱལ་བར་འགྲོ་སྟེ་འདི་དག་སྡུག་བསྔལ་ལོ། །དཔལ་ལྡན་བླ་
མའི་ཐུགས་དཀྲུགས་པ་ལས་བུ་རྣམས་ཀྱི་ནི་རྩ་བའི་ལྟུང་བ་རི་བོང་འཛིན་པར་
འགྱུར། །དེ་ཡི་བཀའ་ལ་འགོངས་པས་གཞན་དུ་འགྱུར་ཏེ་ངེས་པར་དེ་བཞིན་སྤུན་
ལ་འཁྲོས་པས་གསུམ་པའོ། །བྱམས་པ་བཏང་བས་བཞི་པར་འགྱུར་ཏེ་བྱང་ཆུབ་
སེམས་ནི་རབ་ཏུ་ཉམས་པ་ལས་ཀྱང་མདའ་རུ་འགྱུར། །དྲུག་པ་གྲུབ་པའི་མཐའ་
ལ་སྨོད་པའོ་རི་བོ་དག་ཀྱང་མ་སྨིན་མི་ལ་གསང་བ་བྱིན་ལས་སོ། །ཕུང་པོ་ཉོན་
མོངས་པ་ལས་ཀླུ་རུ་འགྱུར་ཏེ་སླར་ཡང་དགུ་པ་དག་པའི་ཆོས་ལ་མ་དད་གང་། །
སྒྲ་ཡིས་བྱམས་པ་དང་ནི་མིང་སོགས་བྲལ་བ་བདེ་བ་སྟེར་ལ་རྟོག་པ་ཕྱོགས་དང་
དྲག་པོའོ། །དག་པའི་སེམས་ཅན་དག་ལ་སྐྱོན་བརྗོད་པ་ལས་ཉི་མའོ་དམ་ཚིག་
ཐོབ་པ་གཏོང་བ་ལས་ཀྱང་གཞན། །བུད་མེད་ཐམས་ཅད་ལ་སྨོད་ངེས་པར་མ་
ནུར་འགྱུར་ཏེ་རྡོ་རྗེ་ཐེག་པར་གནས་པ་རྣམས་ལའོ། །ཞེས་པ་རྩ་བའི་ལྟུང་བ་དང་།
གཞན་ཡང་སྦོམ་པོའི་ལྟུང་བ་ལ་སོགས་པ་རྡོ་རྗེ་ཐེག་པར་ཞུགས་པ་ལ་ལྟུང་བར་
འགྱུར་བ་མཐའ་དག་སྤང་བར་གདམས་ནས། འདིར་ལོ་ཧྥེ་མོ་དང་། རིགས་ལྡན་
གྱི་རྒྱལ་པོ་རྨེ་མོ་ཆོས་སྟོན་པ་དང༌། དེ་བཞིན་དུ། ཟླ་བ་དང༌། ཉ་དང་། ཚེས་དང་།
སྐར་མ་དང༌། སྦྱོར་བ་དང་། བྱེད་པ་རྗེ་མོ་ལ་རྡོ་རྗེ་སློབ་དཔོན་རྒེ་མོ་བདག་གིས་
སློབ་མ་རྗེ་མོ་དཔལ་དུས་ཀྱི་འཁོར་ལོའི་དཀྱིལ་འཁོར་དུ་དབང་བདུན་གྱིས་མངོན་
པར་དབང་བསྐུར་ཏེ། གཙོ་བོར་འོག་མིན་གྱི་སྲིད་པའི་མཐར་ཐུག་པར་འཇིག་
- 254 -



དག་པའི་རིམ་པའི་ལག་ལེན་མདོར་བསྡུས།
རྟེན་པའི་དངོས་གྲུབ་ཀྱི་དོན་དང་སེམས་ཅན་ཐམས་ཅད་ཀྱི་བསོད་ནམས་དང་ཡེ་
ཤེས་ཀྱི་འབྲས་བུ་ཐོབ་པར་བྱ་བའི་ཆེད་དུ་བདག་གིས་ལུང་བསྟན་ཅིང་རྗེས་སུ་
གནང་ངོ༌། །ཞེས་ཐོབ་དུས་གོ་བར་བྱའོ། །དེ་ལྟར་རྡུལ་ཚོན་གྱི་དཀྱིལ་འཁོར་དུ་བྱིས་
པ་འཇུག་པའི་དབང་བདུན་བསྐུར་བས། བསོད་ནམས་ཀྱི་ཚོགས་དང་འཇིག་རྟེན་
པའི་དངོས་གྲུབ་ཀྱི་དོན་དུ་སྔགས་བཟླས་པ་དང༌། བསྐྱེད་པའི་རིམ་པ་བསྒོམ་པ་
ལ་དབང་བར་གྱུར་ཏེ། སྔགས་ཀྱི་ཚུལ་ལ་དགེ་བསྙེན་དུ་གསུངས་སོ། །དེ་ལྟར་ཡིན་
ཡང་བཟླས་ལུང་བྱ་བར་མོས་ན་སྐབས་འདིར་བྱ་ཞིང༌། འཆད་པར་འགྱུར་བའི་
རྗེས་ཀྱི་ཆོ་ག་རྣམས་བྱ་སྟེ། དེས་ནི་དབང་བདུན་གྱི་ཆོ་ག་རྫོགས་སོ།། །།
༈ དེ་ལྟར་དབང་བདུན་སྔོན་དུ་སོང་ནས། ཕྱག་རྒྱ་ཆེན་པོའི་དངོས་གྲུབ་ཀྱི་ཆེད་
དུ། རྡོ་རྗེ་སློབ་མའི་དབང་གོང་མ་གསུམ་དང༌། གོང་མ་ལས་ཀྱང་གོང་མ་གཅིག་
སྟེ། དབང་བཞི་དོན་དུ་གཉེར་བའི་སློབ་མ་མཆོག་ལ། ལུས་ཀྱི་དབང་པོ་ བྷ་ག་
སེམས། །སྐུ་གསུང་ཐུགས་ཀྱི་རྡོ་རྗེ་ཡི། །དཀྱིལ་འཁོར་རྣམ་པ་གསུམ་དུ་འགྱུར། །
གཞན་པ་ཚོན་ལྔ་ལྡན་པ་མིན། །ཞེས་པ། རྡུལ་ཚོན་ལས་གཞན་པའི་དཀྱིལ་འཁོར་
རྣམས་སུ་དབང་བསྐུར་བའི་ཕྱིར། འདིར་ལོ་བཅུ་གཉིས་ནས་ཉི་ཤུའི་བར་གྱི་ཕྱག་
རྒྱ་མཚན་ཉིད་དང་ལྡན་པ་སློབ་མས་བླ་མ་ལ་ཕུལ་བར་བསམས་ཤིང་། གསེར་གྱི་
མེ་ཏོག་ལ་སོགས་པའི་མཎྜལ་དངོས་སུ་ཕུལ་ནས། སྒྲིབ་པ་ཐམས་ཅད་བཅོམ་པ་
ཡི། །དུས་ཀྱི་འཁོར་ལོ་ཁྱོད་ལ་འདུད། །མཆོག་ཏུ་མི་འགྱུར་བདེས་གང་བ། །ཡེ་
ཤེས་སྐུ་ཁྱོད་ལ་ཕྱག་འཚལ། །སྟོང་ཉིད་སྙིང་རྗེ་དབྱེར་མེད་པ། །བྱང་ཆུབ་སེམས་
ནི་འགྱུར་མེད་གང་། །དབང་བསྐུར་དེ་ཡིས་བདག་ལ་ནི། །མགོན་པོ་ད་ནི་བཀའ་དྲིན་
མཛོད། །བུ་དང་ཆུང་མ་སོགས་བཅས་པ། །བདག་ནི་དུས་ཀུན་ཁྱོད་ཀྱི་འབངས།།
- 255 -



དག་པའི་རིམ་པའི་ལག་ལེན་མདོར་བསྡུས།
ཤུས་བྱང་ཆུབ་པ་ཐོབ་པའི་དོན་དུ་ངག་ལ་གསང་བའི་དབང་དང་གསུང་རྡོ་རྗེའི་
བྱིན་གྱི་བརླབས་ཀྱིས་བྱིན་གྱིས་བརླབ་པར་བྱ་སྟེ། བླ་མ་དམ་པའི་མན་ངག་གཙོ་
བོར་གྱུར་པའོ། །དེ་ནས་གསང་བའི་མཆོད་པ་བྱས་པར་བསམ་ཞིང་། བྱང་སེམས་
ཐིག་ ལེར་ མོས་ པའི་ དབང་ རྫས་ མཐེབ་ སྲིན་ གྱིས་ བླངས་ཏེ། སློབ་ མ་ གདོང་
བཅིངས་པའི་ལྕེ་ལ་བྱིན་ནས། སླར་ཡང་གདོང་གཡོག་བསལ་བ་ལ་ཕྱག་རྒྱའི་བྷ་
ག་བསྟན་པར་བསམ་ཞིང་། དེས་མཚོན་པ་མཆོག་དགའི་དགའ་བ་ནི་གསང་བའི་
དབང་སྟེ། དེའི་ལམ་ཉེ་བར་བསྙེན་པའི་ཡན་ལག་བསྒོམས་པས་དུས་སྦྱོར་དགུའི་
རླུང་འགགས་ཤིང་། དེའི་དབུགས་དང་གྲངས་མཚུངས་པའི་ཞུ་བདེ་འགྱུར་མེད་
མཆོག་གི་བདེ་བའི་སྐད་ཅིག་མ་རྣམས་རྫོགས་པས་ས་དགུ་ཐོབ་པ་རྡོ་རྗེ་སེམས་
དཔའི་རྒྱལ་ཚབ་ཏུ་འགྱུར་བའི་ཕྱིར། ༀ་ཨཱབཛྲ་སཏྲེ་ན་གུ་ཧྱ་ཨ་བྷི་ཥེ་ཀེ་ཎ་ཨ་
བྷི་ཊིཀྐོ་བཛྲ་སཏྭ་ཡུ་བ་རཱ་ཛོ་ན་བ་བྷ་མི་ལབ་དྷོཉཧཾ། ཞེས་ང་རྒྱལ་བཟུང་སྟེ། སྔགས་
ཀྱི་ཚུལ་ལ་དགེ་སློང་ངོ༌། །
ཡང་བླ་མ་དུས་ཀྱི་འཁོར་ལོ་ཐུགས་རྡོ་རྗེར་མོས་པ་ལ། ཨོ་ཧཱུྃ་པྲཛྙཱ་ཨུ་པཱ་ཡོ་
བཛྲ་སཏྲ་བི་ཤྭ་མ་ཏ་རོ་པྲཛྙཱ་ཛྷཱ་ན་ཨ་བྷི་ཥི་ཀཾ་མེ་ད་ད་ཧཱུྃ་ཧཱུྃ་ཧཱུྃ་ཕཊ། ཅེས་པས་ཡིད་
དག་པར་བྱ་བའི་ཕྱིར། གསུམ་པའི་དབང་བསྐུར་བར་གསོལ་བ་བཏབ་པ་ལ། བླ་
མས་ཀྱང་། སློབ་མའི་སེམས་ཀྱི་ཐིག་ལེ་དང་གཉིད་སྟུག་གི་གནས་སྐབས་འགགས་
ཤིང་ཞུ་བདེ་འགྱུར་མེད་ཀྱི་ཁྱད་པར་དགའ་བ་རྫོགས་ནས་ཐུགས་རྡོ་རྗེ་ཆོས་ཀྱི་སྐུ་
རྣམ་པ་ལྔས་མངོན་པར་བྱང་ཆུབ་ཐོབ་པའི་དོན་དུ་སེམས་ལ་གསུམ་པའི་དབང་
དང༌། ཐུགས་རྡོ་ རྗེའི་ བྱིན་གྱི་བརླབས་ཀྱིས་ བྱིན་གྱིས་བརླབ་པར་ བྱ་སྟེ། འདིར་
ཡང་མན་ངག་གི་གནད་ཟབ་མོ་གཙོ་བོར་བཟུང་ངོ༌། །དེ་ནས་ཕྱག་རྒྱའི་དཔྲལ་བ་
- 257 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལ་སོགས་པར། ཨོཾ་ཨཱཿཧཱུྃ་ཧོསྭཱཧཱ། རྣམས་དགོད་པར་བསམ་ཞིང་། འདི་ནི་ཁྱེད་
རྣམས་དབང་པོ་ལགས། །བདག་གིས་འདི་ལ་འདི་གཏད་དོ། །ཞེས་རྡོ་རྗེ་སེམས་
དཔའ་དཔང་དུ་བྱས་ནས། ཕྱག་རྒྱ་དེ་སློབ་མ་ལ་གཏད་པར་བསམ་སྟེ། དེས་ཀྱང་
དུས་འཁོར་ཡབ་ཡུམ་གྱི་རྣལ་འབྱོར་དང་ལྡན་པས་སྙོམས་འཇུག་བྱས་པར་བསམ་
ཞིང་། དེས་མཚོན་པ་ཁྱད་པར་གྱི་དགའ་བ་ནི་གསུམ་པའི་དབང་སྟེ། དེའི་ལམ་
བསྒྲུབ་པའི་ཡན་ལག་བསྒོམས་པ་ལས་དུས་སྦྱོར་བཅུའི་རླུང་འགགས་ཤིང་། དེའི་
དབུགས་དང་གྲངས་མཚུངས་པའི་ཞུ་བདེ་འགྱུར་མེད་མཆོག་གི་བདེ་བའི་སྐད་
ཅིག་མ་རྣམས་རྫོགས་པས་ས་བཅུ་ཐོབ་པ་རྡོ་རྗེ་འཆང་གཉིས་པར་འགྱུར་བའི་
ཕྱིར། ཨོ་ཧཱུྃ་བཛྲ་སཏྲེ་ན་པྲཛྙཱ་ཛྷཱ་ནེ་ན་ཨ་བྷི་ཥིཏྟོ་དཱི་ཏཱི་ཡ་བཛྲ་དྷ་རོ་ཧཾ་དྷརྨ་མེ་ག་གྷ་
མི་ལབ་དྷོཉཧཾ། ཞེས་ང་རྒྱལ་བཟུང་སྟེ། སྔགས་ཀྱི་ཚུལ་ལ་གནས་བརྟན་ནོ། ། །
ཡང་བླ་མ་དུས་ཀྱི་འཁོར་ལོ་ཡེ་ཤེས་རྡོ་རྗེར་མོས་པ་ལ། ཨོ་ཧོཔྲཛྙཱ་ཨུ་པཱ་ཡ་
ཨཱཏྨ་ཀཾ་བཛྲ་སཏྲ་མཧཱ་མུ་དྲ་ཛྷཱ་ན་ཨ་བྷི་ཥི་ཀཾ་མེ་པྲ་ཡཙྪ་ཨོཾ་ཨཱཿཧཱུྃ་ཧོཕཊ། ཅེས་
པས་ཡེ་ཤེས་ དག་ པར་ བྱ་ བའི་ ཕྱིར། བཞི་ པའི་ དབང་ བསྐུར་བར་གསོལ་བ་
བཏབ་པ་ལ། བླ་མས་ཀྱང་། སློབ་མའི་ཡེ་ཤེས་ཀྱི་ཐིག་ལེ་དང་
། བཞི་པའི་གནས་
སྐབས་འགགས་ཤིང་ཞུ་བདེ་འགྱུར་མེད་ཀྱི་ལྷན་ཅིག་སྐྱེས་དགའ་རྫོགས་ནས།
ཡེ་ཤེས་རྡོ་རྗེ་ངོ་བོ་ཉིད་ཀྱི་སྐུ་སྐད་ཅིག་གཅིག་གིས་མངོན་པར་བྱང་ཆུབ་པ་ཐོབ་
པའི་དོན་དུ་ཡེ་ཤེས་ ཀྱི་ཆ་ལ་བཞི་པའི་དབང་དང་། ཡེ་ཤེས་རྡོ་ རྗེའི་བྱིན་གྱི་
བརླབས་ཀྱིས་བྱིན་གྱིས་བརླབ་པར་བྱ་སྟེ། འདིར་ཡང་མན་ངག་ཟབ་མོའི་གནད་
ནས་འཛིན་པ་ཤིན་ཏུ་གལ་ཆེའོ། །དེ་ནས་ ལུས་གནད་ལེགས་པར་བཅས་ཏེ།
ཆོས་ཐམས་ཅད་གདོད་མ་ཉིད་ནས་རང་རང་ངོ་བོས་སྟོང་ཞིང་དབེན་ལ་ཅི་ཡང་མ་
- 258 -



དག་པའི་རིམ་པའི་ལག་ལེན་མདོར་བསྡུས།
གྲུབ་པའི་ཕྱིར། བློས་གང་དུ་ཡང་འཛིན་པ་མེད་པའི་ངང་ལ་མ་ཡེངས་རྩེ་གཅིག་
ཏུ་མཉམ་པར་བཞག་ཅིང༌། ཞོགས་པར་གྱུར་ན་ཆོས་ཐམས་ཅད་ཀྱིས་སྟོང་པའི་
གཞི་ཆོས་ཉིད་དོན་དམ་ཕྱག་རྒྱ་ཆེན་པོ་རང་བཞིན་འོད་གསལ་གཉུག་མ་གཤིས་
ཀྱི་གནས་ལུགས་མངོན་སུམ་དུ་འགྱུར་ལ། དེ་གོམས་པ་ལས་ཞུ་བདེ་འགྱུར་མེད་
ཀྱི་ལྷན་ཅིག་སྐྱེས་དགའ་ཐོབ་པ་ནི་དབང་བཞི་པ་སྟེ། དེ་ཡང་བསྒྲུབ་པ་ཆེན་པོའི་
ཡན་ ལག་ བསྒོམས་ པ་ ཡོངས་ སུ་ རྫོགས་ པས་ དུས་ སྦྱོར་ བཅུ་ གཉིས་ ཀྱི་ རླུང་
འགགས་ཤིང་དེའི་དབུགས་དང་གྲངས་མཚུངས་པའི་ཞུ་བདེ་འགྱུར་མེད་ཀྱི་སྐད་
ཅིག་མ་རྣམས་རྫོགས་ནས། ས་བཅུ་གཉིས་འཐོབ་པ་རྡོ་རྗེ་སེམས་དཔར་འགྱུར་
བའི་ཕྱིར། ཨོ་ཧོདྷརྨཱ་དྷ་དུ་ཨཀྟ་ར་ཙ་ཏུརྱ་ཨ་བྷི་ཥེ་ཀེ་ཎ་ཨ་བྷི་ཊིཀྟ་བཛྲ་སཏྭེ་ན་
ཨཱཏྠ་ནཱ་ཧིཾ་དཱི་ཏཱི་ཡོ་དྭ་ད་ཤ་བྷཱུ་མི་ལབ་དྷོ་བཛྲ་སཏྲ་མཧཱ་ཨཐཱཿ པ་ར་མ་ཨཀྟ་རཿ ཏྲེ་
ལོ་ཀྱ་བྷི་ཛ་ཡཿ ཀ་ལ་ཙཀྲོ་བྷ་ག་ཝན་ཨེ་ཝཾ་ཀ་རཿ ཞེས་ང་རྒྱལ་བཟུང་སྟེ་སྔགས་
ཀྱི་ ཚུལ་ ལ་ སྐྱེ་ དགུའི་ བདག་ པོའོ། །དེ་ ལྟར་ དབང་ བཞི་ནི། རྩ་ བའི་ རྒྱུད་ དུ།
འགྱུར་དང་འགྱུར་དང་དེ་ནས་འཛག །དེ་ནས་གཞན་ནི་མི་འཛག་པའོ། །ལུས་
ངག་སེམས་ནི་ལེགས་དག་པས། །དབང་བསྐུར་གསུམ་པོ་རིམ་པ་ཡིས། །བཞི་པ་
ཡེ་ཤེས་ཡང་དག་དག །ལུས་ངག་སེམས་ཀྱང་དག་པར་བྱེད། །བྱིས་པ་དར་མ་དེ་
ནས་རྒན། །བཞི་པ་སྐྱེ་དགུའི་བདག་པོའོ། །ཤེས་རབ་ནུ་མར་ཡན་ལག་ནི། །རེག་
པས་བྱང་ཆུབ་སེམས་འཕོའི་བདེ། །འོ་མ་འཛིན་པར་དབང་བསྐུར་བ། །གང་ལས་
བདེ་ཐོབ་བྱིས་པའོ། །ཡུན་རིང་གསང་བར་སྤྲོས་ལས་སྐྱེས། །བྱང་ཆུབ་སེམས་ནི་
འཕོ་བའི་བདེ། །གསང་བའི་དབང་བསྐུར་དབང་བ་ནི། །གང་ལས་བདེ་ཐོབ་དེ་
དར་མ། །ཡུན་རིང་གསང་བར་སྤྲོས་ལས་སྐྱེས། །རྡོ་རྗེའི་རྩེ་མོར་གཡོ་བའི་བདེ།།



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཤེས་རབ་ཡེ་ཤེས་དབང་བསྐུར་བ། །གང་ལས་གཡོ་བར་བགྲོད་དེ་རྒན། །ཕྱག་རྒྱ་
ཆེན་མོ་རྗེས་ཆགས་ལས། །སྐྱེས་པ་གཡོ་མེད་བདེ་བ་ནི། །ཤེས་རབ་ཆེན་པོའི་
དབང་བསྐུར་བ། །གང་ལས་གཡོ་མེད་རྟོག་པ་དེ། །སྐྱེ་དགུའི་བདག་པོར་རྣམ་ཤེས་
བྱ། །སྐྱོབ་པ་ཐམས་ཅད་བསྐྱེད་མཛད་པ། །ཞེས་གསུངས་པ་སྟེ། དེ་རྣམས་ཀྱི་དོན་
གོ་བར་བསྙད་ཅིང༌། སྦྱང་གཞི་ལ་སོགས་པ་ཆོས་དྲུག་གི་རྟོགས་པ་ཁྱད་འཕགས་
བསྐྱེད་པར་བྱའོ། །བསྡུས་པའི་རྒྱུད་ལས་ཀྱང་། འདིར་ནི་དབང་བསྐུར་རྣམ་པ་
གཉིས་ཀྱང་བུ་ཡི་ཡོན་ཏན་དབང་གིས་འཇིག་རྟེན་འཇིག་རྟེན་འདས་པའོ།། གང་
ཞིག་ཤེས་རབ་ཀྱི་ནི་ནུ་མ་ལ་རེག་གཞན་པ་བདུད་རྩི་མྱང་དང་འཁྱུད་པ་གང་ཡིན་
པ། །ཤེས་རབ་དང་འགྲོགས་བྱང་ཆུབ་སེམས་ནི་ཞུ་བ་དག་ལ་བཞི་པའི་སྐད་ཅིག་
བདུད་ རྩི་ རྟོགས་ པ་ གང༌། །འདི་ དག་ ཐམས་ ཅད་ ངེས་ པར་ འཇིག་རྟེན་ པ་ སྟེ་
མཆོག་གི་སྙིང་རྗེ་ཡིས་ནི་ལམ་གྱི་རྒྱུ་རུ་བསྟན། །འཇིག་རྟེན་འདས་པའི་དབང་
གང་མཆོག་གི་རྒྱལ་བའི་བདག་པོའི་ཕྱག་རྒྱ་མཆོག་ལ་རྗེས་སུ་སྦྱོར་བའོ། །ཞེས་
སོགས་ཀྱི་དོན་ལེགས་པར་བཤད་ཅིང་། འཕོ་བའི་ཆགས་པ་མ་སྤངས་ན་སངས་
རྒྱས་ཐོབ་མི་སྲིད་པས་དབང་བསྐུར་སྔ་མ་རྣམས་ལམ་གྱི་རྒྱུ་ཙམ་དང་། དྲང་བའི་
དོན་དུ་བསྟན་ནས། ཡང་འདི་སྐད་དུ། ལས་ཀྱི་ཕྱག་རྒྱའི་རབ་སྦྱོར་དང་། །ཡེ་ཤེས་
ཕྱག་རྒྱའི་རྗེས་ཆགས་ལའང་། །བདེ་བ་ཆེན་པོའི་བྱང་ཆུབ་སེམས། །བརྟུལ་ཞུགས་
བརྟན་པོས་བསྲུང་བར་བྱ། །བྷ་གར་ལིང་ག་རབ་བཞག་ནས། །བྱང་ཆུབ་སེམས་
ནི་སྤྲོ་མི་བྱ། །ཁམས་གསུམ་པོ་ནི་མ་ལུས་པའི། །སངས་རྒྱས་གཟུགས་ནི་བསྒོམ་
པར་བྱ། །བསྲུང་བ་འདི་ཉིད་ཁོ་ན་ཡིས། །སྐྱེ་བ་འདི་ལ་སངས་རྒྱས་ཉིད། །ཚུལ་
ཁྲིམས་ཚོགས་ནི་ཡང་དག་རྫོགས། །བསོད་ནམས་ཡེ་ཤེས་ཡང་དག་ལྡན། །ཕ་
- 260 -



དག་པའི་རིམ་པའི་ལག་ལེན་མདོར་བསྡུས།
རོལ་ཕྱིན་བཅུ་ཐོབ་པ་ཡི། །རྫོགས་པའི་སངས་རྒྱས་དུས་གསུམ་འཇུག །འདི་ཡི་
རྫོགས་སངས་རྒྱས་ཀུན་གྱིས། །ཆོས་ཀྱི་འཁོར་ལོ་རབ་ཏུ་བསྐོར། །རང་དང་གཞན་
དོན་བསྒྲུབ་པའི་སླད། །སྟོང་ཉིད་སྙིང་རྗེ་དབྱེར་མེད་པ། །ཁམས་གསུམ་དབང་ཕྱུག་
ཡེ་ཤེས་ནི། །འདི་ལས་གཞན་པ་ཡོད་མ་ཡིན། །སྐྱོབ་པ་ཀུན་ཀྱི་སྡོམ་པ་ནི། །གལ་
ཏེ་ཁྱོད་བསྲུང་བདག་གི་བུ། །དེ་ཚེ་སངས་རྒྱས་ཐམས་ཅད་ཀྱིས། །བྱིན་བརླབས་
རྫོགས་བྱང་ཆུབ་ཐོབ་འགྱུར། །ཅི་སྟེ་ཆགས་པས་ཟིལ་མནན་བདག །གཙོ་བོའི་
མདུན་དུ་བླངས་ནས་ནི། །སྡོམ་པ་སྐྱོང་བར་མི་བྱེད་ན། །དེ་ཚེ་ངུ་འབོད་དུ་འགྲོར་
འགྱུར། །དམན་པའི་སེམས་ལ་སྐྱེ་གནས་སུ། །གང་ཚེ་བྱང་ཆུབ་སེམས་ལྷུང་འགྱུར།།
དེ་ཚེ་ཕྱག་རྒྱར་ཤེས་ནས་ནི། །པད་མའི་ཕྱི་རོལ་རང་ལྕེས་བླངས། །ཞེས་པས་འཕོ་
བའི་ཆགས་པ་སྤོང་བའི་སྡོམ་པ་བྱིན་ནས་དེས་ཀྱང་བླ་མ་ལ་ཡོན་དབུལ་ལོ། ། །
སླར་ཡང་མཎྜལ་ཕུལ་ནས། བཅོམ་ལྡན་འདས་བདག་ལ་དབང་བསྐུར་བའི་
རབ་ཏུ་བྱེད་པའི་བཀའ་དྲིན་མཛད་དུ་གསོལ། ཞེས་གསོལ་བ་བཏབ་པ་ལ། འདི་
སྐད་དུ། གཞི་འབྲས་ཀྱི་དབང་བཞི་ནི་རང་བཞིན་འགྱུར་མེད་ཀྱི་དགའ་བ་བཞི་
དང་བཅུ་དྲུག་མཁའ་ལྟར་ཀུན་ལ་ཁྱབ་པར་བཞུགས་ཀྱང་། བདུད་བཞི་དང་རྟོག་
པ་རིགས་བཞིའི་རྩ་བར་གྱུར་པ་ཐིག་ལེ་བཞི་མི་བརྟན་པའི་རྒྱུས་སྦྱང་བྱ་དྲི་མའི་
དགའ་བ་བཞི་དང་བཅུ་དྲུག་མ་སྤངས་པའི་སེམས་ཅན་རྣམས་ཀྱིས་ཐོབ་པར་མི་
ནུས་པས་དེ་སྤོང་ཞིང་ཐོབ་པའི་ཆེད་དུ་ཞུ་བདེ་འགྱུར་མེད་ཀྱི་དགའ་བ་བཞི་དང་
བཅུ་དྲུག་བསྐྱེད་པ་ནི་ལམ་གྱི་དབང་ཡིན་ལ། དེ་ཡང་ངེས་དོན་ལམ་གྱི་བསྙེན་སྒྲུབ་
བཞི་དང༌། རྣལ་འབྱོར་བཞི་དང༌། རྣམ་ཐར་བཞི་དང་། ཚངས་གནས་བཞི་བསྒོམས་
པས་ཐོབ་པ་ཡིན་ཞིང་། དེ་དག་སྒོམ་པའི་སྐལ་བ་ཅན་དུ་བྱིན་གྱིས་རློབ་པའི་ཆོ་
26 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
གའི་སྐབས་སུ་ནི་དཔེ་ཙམ་བསྟན་ནས་དོན་རྟོགས་པར་བྱེད་པའི་ཕྱིར། དཀར་
འཛིན་ལ་རེག་པ་ལ་སོགས་པ་སྔར་བསྟན་པ་རྣམས་དཔེ་ཙམ་དང༌། ཆགས་ཅན་
གཞུག་པའི་ཆེད་ཡིན་གྱི། དབང་གི་དོན་དང་། ངེས་པའི་དོན་ནི་མ་ཡིན་པས་ལྟེ་
བའི་གཏུམ་མོས་སྤྱི་གཙུག་གི་ཧཾ་བཞུ་སྟེ། བྱང་ཆུབ་སེམས་ཀྱི་ཐིག་ལེ་སྟེང་ནས་
གསང་གནས་སུ་ཇི་ལྟར་བྱོན་པ་དེ་བཞིན་སླར་ཡང་སྟེང་དུ་རང་གི་ངང་གིས་
གཤེགས་ནས་མས་བརྟན་པའི་དགའ་བ་བཞི་དང་། བཅུ་དྲུག་རྫོགས་པའི་ཐབས་
སུ་ལུས་ཀྱི་ཡུལ་ཉི་ཤུ་རྩ་བཞི་ལ་གནད་དུ་བསྣུན་ནས་རླུང་སེམས་ཀྱི་རྒྱུན་ངང་གི་
འགགས་ཤིང་བརྟན་པའི་མན་ངག་ཟབ་མོ་ཁྱད་པར་འཕགས་པ་ཉམས་སུ་བླང་
ངོ༌། །དེ་ལྟར་ཉམས་སུ་བླངས་པས་དུས་སྦྱོར་བཅུ་གཉིས་ཀྱི་དབུགས་དང༌། ཆ་
བཅུ་དྲུག་གི་སྒྲིབ་པ་ཟད་ནས་གཞི་ལ་རྟག་ཏུ་བཞུགས་པ་ཆོས་ཉིད་ཀྱི་ས་བཅུ་
གཉིས་དང་ གནས་སོགས་བཅུ་གཉིས་གདོད་ནས་ རོ་མཉམ་པ་བདེན་དོན་བཅུ་
གཉིས་དང་། ཆོས་ཉིད་ཀྱི་སྐུ་བཅུ་དྲུག་དང༌། དགའ་བ་བཅུ་དྲུག་གདོད་ནས་རོ་
མཉམ་པ་དེ་ཉིད་བཅུ་དྲུག་གི་བདག་ཉིད་རྡོ་རྗེ་ཉི་མ་སྣང་བ་ཆེ་དང༌། རྡོ་རྗེ་ཟླ་བ་
དྲི་མེད་འོད་དག་གདོད་ནས་དབྱེར་མེད་དུ་ཟུང་འཇུག་རྡོ་རྗེ་སེམས་དཔའ་མ་ནིང་
གི་གོ་འཕང་ཐོབ་པར་འགྱུར་རོ། །ཞེས་གོ་བར་བྱས་ཤིང་། མི་དགེ་བ་མཐའ་དག་
སྤངས་ནས་དགེ་བ་ལ་ཆོག་མི་ཤེས་པས་ཐབས་དང་སྒོ་མང་པོ་ནས་དགེ་བའི་
ཕྱོགས་རྣམས་བསྡུ་བ་ལ་རབ་ཏུ་བརྩོན་པར་གྱིས་ཤིག །ཅེས་པ་ལ་སོགས་པས་
སྤང་བར་བྱ་བ་དང་། བསྒྲུབ་པར་བྱ་བའི་དམ་ཚིག་རྣམས་རྫོགས་པར་བསྙད་དོ།།
སློབ་མས་ ཀྱང་ ཕྱག་ བྱ་སྟེ། གཙོ་བོས་ ཇི་ ལྟར་ བཀའ་བསྒོ་བ། །དེ་བཞིན་དུ་ནི་
བདག་ གིས་བགྱི། །དེང་ ནས་ བརྩམས་ ཏེ་ བདག་ བྲན་དུ། །ཁྱེད་ ལ་ བདག་ ནི་
- 262 -



དག་པའི་རིམ་པའི་ལག་ལེན་མདོར་བསྡུས།
འབུལ་ལགས་ཀྱིས། །ཁྱོད་ཀྱིས་སློབ་མར་བཟུང་བ་དང་། །ཆ་ཤས་ཀྱང་ནི་གཅད་
དུ་གསོལ། །ཞེས་ཁས་བླང་ངོ༌། ། །
དེ་ལྟར་དབང་བསྐུར་འོག་མ་བདུན་གྱིས་བསོད་ནམས་ཀྱི་ཚོགས་དང༌། གོང་
མ་གསུམ་གྱིས་ཚུལ་ཁྲིམས་ཀྱི་ཚོགས་དང་། གོང་མ་ལས་ཀྱང་གོང་མ་གཅིག་གིས་
ཡེ་ཤེས་ཀྱི་ཚོགས་ཏེ། སྔ་མ་བཅུ་ནི་འཇིག་རྟེན་པ་དང་། ཕྱི་མ་གཅིག་ནི་འཇིག་རྟེན་
ལས་འདས་པའོ། །དེའི་ཕྱིར་དབང་བཞི་པ་མ་རྟོགས་ན་དབང་ཐམས་ཅད་དོན་
མེད་པར་འགྱུར་བས། དབང་བཞི་པའི་དོན་ཉམས་སུ་ལེན་པ་ལ་གཙོ་བོར་བྱ་སྟེ། དེ་
གྲུབ་ན་དབང་གཞན་རྣམས་ཀྱི་དོན་ཡང་འགྲུབ་པའི་ཕྱིར་རོ། །དེ་ལྟར་དོན་གཙོ་
བོ་ཆེ་བ་ཉིད་ཀྱི་ཕྱིར་དོན་ལ་རྟོན་པའི་སློབ་མ་དད་གུས་ཆེ་ཞིང་། ཐེ་ཚོམ་དང་ལོག་
རྟོག་ཆུང་བ་ལ་ནི་ཆོ་གའི་དུས་སུ་དཔེ་ཉམས་སུ་མྱོང་བ་ལ་མི་ལྟོས་པར་གཞི་ལམ་
འབྲས་བུའི་དགའ་བ་བཞི་དང་། བཅུ་དྲུག་བླ་མའི་གསུང་ཉིད་ཀྱིས་ཀྱང་བསྟན་དུ་
རུང་སྟེ། རབ་བྱུང་དང་རྒན་པོ་ལ་ཇི་ལྟ་བ་བཞིན་ནོ། །སྙིང་རྗེའི་དབང་བསྐུར་བ་
ཡང་བློས་འཆུན་ན་སྔར་བཤད་པའི་དབང་སྟེ། དེ་རྣམས་ཉིད་ཀྱི་དུས་སུ་སློབ་མ་
དང་ལྷན་ཅིག་སེམས་ཅན་ཐམས་ཅད་ཆོས་ཉིད་མཁའ་ཁྱབ་ཀྱི་དཀྱིལ་འཁོར་དུ་
བཅུག་ནས་དབང་བསྐུར་མཐའ་དག་རྫོགས་པར་སྦྱིན་ཞིང་། དེ་དང་དེའི་སྨོན་
ལམ་ཡང་སྐབས་ཇི་ལྟ་བར་བྱའོ། །དེ་མི་འཆུན་ན་སློབ་མའི་དབང་གི་རྗེས་སུ་ཡང་
ངོ༌། །དེ་ནས་དྲུག་ཆ་དབུལ་བ་ལ་སོགས་པ་རྗེས་ཀྱི་ཆོས་རྣམས་རྫོགས་པར་སྦྱར་
ཏེ། དེས་ནི་རྡོ་རྗེ་སློབ་མ་མཆོག་ལ་དབང་བཞི་བསྐུར་བའི་ཆོ་ག་རྫོགས་སོ།། །།
༈ རྡོ་རྗེ་སློབ་དཔོན་ལ་ནི་གཉིས་ཏེ། བདག་པོ་དང་། བདག་པོ་ཆེན་པོའོ། །དང་པོ་
ནི། མཁས་པ་ སྙིང་ རྗེ་ ཅན་ལ་རབ་ཏུ་གནས་པ་དང་བཅས་པའི་སློབ་དཔོན་གྱི་
- 263 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དབང་གོང་མ་རྣམས་ཀྱིས་དབང་བསྐུར་ཞིང་། རྗེས་སུ་གནང་བ་སྟེར་བ་སྟེ། དེའང་
དང་པོར་སྨིན་པར་བྱེད་པའི་དབང་བཅུ་གཅིག་གིས་ལམ་བསྒོམ་པ་དང་། རྒྱུད་
ཉན་པ་ལ་དབང་བར་བྱས་ནས། རྡོ་རྗེ་ཐེག་པའི་ལམ་བསྒོམས་ཤིང་རྒྱུད་ཐམས་
ཅད་ཤེས་ནས་དེ་ཁོ་ན་ཉིད་ཀྱིས་གཞན་གྱི་དོན་དུ་དམ་བཅའ་བ་ལ་གནས་པའི་
སློབ་མས་དང་པོར། འདི་སྐད་དུ། ཀྱེ་དཔལ་ལྡན་བླ་མ་ཁྱོད་ཀྱི་བཀའ་དྲིན་ལས།
ད་ནི་བདག་གིས་བདེ་བར་གཤེགས་པའི་ལམ་ཐམས་ཅད་ཤེས་སོ། །ཞེས་བླ་མ་
ལ་ཞུས་ནས་དམ་བཅའ་བར་བྱས་ཏེ། དུས་འདི་ནས་བརྩམས་ཏེ་ཁྱོད་དང་། སངས་
རྒྱས་དང་བྱང་ཆུབ་སེམས་དཔའ་རྣམས་སྤངས་ནས་བླ་མ་གཞན་པ་བསྟེན་པར་མི་
བྱའོ། །ཞེས་པའོ། །དེ་ལྟར་ཡོན་ཏན་ཐམས་ཅད་དང་ལྡན་པའི་སློབ་མ་དམ་བཅའ་
བ་ལ་གནས་པ་གཟིགས་ཏེ། དཀྱིལ་འཁོར་གྱི་ཁང་པའི་ཕྱི་རོལ་ཏུ་མཉམ་པའི་ས་
ལ་རེ་ཁཱ་གྲུ་བཞི་པ་སྟེང་ནས་གདུགས་དང༌། རྒྱལ་མཚན་དང་། བ་དན་ལ་སོགས་
པས་བརྒྱན་པ་བྱས་ཏེ། དེར་ བདག་པོ་རྣམ་པ་གསུམ་བཀྲ་ཤིས་ཀྱི་ཚིགས་སུ་
བཅད་པ་དང་བཅས་པ་སྟེ། སྨན་ལ་སོགས་པ་རྣམས་དང་ལྡན་པའི་བུམ་པས་བཀྲུ་
བར་བྱའོ། །དེ་ལ་རྭ་བ་ལྔའི་ རེ་ཁཱ་གྲུ་བཞི་པའི་དབུས་སུ་ཤིང་སྟན་ལ་པད་མ་
འདབ་མ་བརྒྱད་པ་ཁྲུ་དོ་བ་ཁ་དོག་སྣ་ཚོགས་པ་མཚན་མ་ལྔ་དང་བྲལ་བ་ཚོན་སྣ་
ལྔས་བྲིས་པའི་སྟེང་དུ་དགེ་སློང་རྡོ་རྗེ་འཛིན་པ་བཀོད་ནས། བུམ་པ་བརྒྱད་དང་།
རྒྱལ་བ་དང་རྣམ་པར་རྒྱལ་བའི་བུམ་པ་སྟེ་བཅུ་དང་། རྒྱན་ཐམས་ཅད་དང་ལྡན་
པའི་བུ་མོ་གཟུགས་མཛེས་ཤིང་བུ་བཙས་པར་མ་གྱུར་པ་བརྒྱད་དང་། གཞོན་ནུ་
མ་སྐྱེ་གནས་མ་ཉམས་པ་གཉིས་ཏེ་བཅུས་བཀྲུ་བར་བྱ་ཞིང་། ཅོད་པན་དང་། དར་
དཔྱངས་དང༌། ཕྱག་རྒྱ་དྲུག་བཅིང་བར་བྱ་སྟེ། སོ་སོའི་སྔགས་དང་བཅས་པའོ། །
- 264-



དག་པའི་རིམ་པའི་ལག་ལེན་མདོར་བསྡུས།
རྭ་བ་ལྔའི་རེ་ཁཱ་ཁྲུ་དོ་བའི་དབུས་སུ་པད་མ་དང་བྲལ་བའི་ཤིང་སྟན་འབའ་ཞིག་
ལ་དགེ་ཚུལ་རྡོ་ རྗེ་ འཛིན་པ་བཀོད་ནས། བུམ་པ་བཞི་དང༌། རྒྱལ་བ་དང་རྣམ་
པར་རྒྱལ་བ་གཉིས་ཏེ་དྲུག་དང༌། བུ་མོ་བཞི་དང་གཞོན་ནུ་མ་གཉིས་ཏེ་དྲུག་གིས་
བཀྲུ་ཞིང་། དར་དཔྱངས་དང་ཕྱག་རྒྱ་བཅིང་བར་བྱའོ། །རྭ་བ་གསུམ་གྱི་རེ་ཁཱ་ཁྲུ་
གང་བའི་དབུས་སུ་ཕལ་པའི་གདན་ལ་དགེ་བསྙེན་རྡོ་རྗེ་འཛིན་པ་བཀོད་ནས། བུམ་
པ་གཅིག་དང་རྣམ་པར་རྒྱལ་པར་རྒྱལ་བ་སྟེ་གཉིས་དང་། བུ་མོ་གཅིག་དང་གཞོན་ནུ་
མ་གཅིག་སྟེ་གཉིས་ཀྱིས་བཀྲུ་བར་བྱ་ཞིང་། རྡོ་རྗེའི་སོར་གདུབ་སྦྱིན་པར་བྱའོ། །
དེ་ལྟར་མཆོག་དང་འབྲིང་དང་ཐ་མའི་སློབ་དཔོན་རྣམ་པ་གསུམ་ལ་ཁྲུས་
བྱས་ནས་དབང་བསྐུར་བ་དང༌། རྒྱུད་བསྟན་པ་ལ་སོགས་པའི་དོན་དུ་རྡོ་རྗེ་སློབ་
དཔོན་གྱི་གསུང་ངམ། རྗེས་སུ་གནང་བ་སྦྱིན་པའི་སླད་དུ། ཐོག་མཐའ་མེད་པའི་
སེམས་ དཔའ་ནི། །རྡོ་ རྗེ་ སེམས་ དཔའ་ དགའ་ བ་ཆེ། །ཀུན་ཏུ་ བཟང་ པོ་ ཀུན་
བདག་ཉིད། །རྡོ་རྗེ་སྙེམས་པ་བདག་པོའི་བདག །བཅོམ་ལྡན་མཆོག་གི་དང་པོའི་
སྐྱེས་བུ་ཞེས་པས་རྡོ་རྗེ་བྱིན་ཞིང་། འདི་དེ་སངས་རྒྱས་ཐམས་ཅད་ཀྱི། །ཤེས་རབ་
དབྱངས་ཀྱི་རྗེས་འགྲོར་བཤད། །བྱང་ཆུབ་མཆོག་ཏུ་རྒྱལ་བ་བཞེད། །ཁྱོད་ཀྱིས་
ཀྱང་ནི་རྟག་ཏུ་བཟུང་། །ཞེས་ པས་དྲིལ་བུ་བྱིན། དེས་ཀྱང་། སྲིད་པ་ངོ་བོ་ཉིད་
ཀྱིས་ དག །ངོ་ བོ་ ཉིད་ ཀྱིས་ སྲིད་ བྲལ་ བྱས། །རང་ བཞིན་ དག་ མཆོག་ སེམས་
དཔའ་ ཡིས། །དམ་པའི་ སྲིད་ པ་ བྱེད་ པར་ འགྱུར། །ཞེས་ བརྗོད་ ཅིང་དཀྲོལ་དུ་
བཅུག་སྟེ། རྡོ་རྗེ་རབ་གནས་རྡོ་རྗེ་ཉིད། །ཆེ་དང་དྲིལ་བུ་ཆེན་པོ་བཟུང་། །དེ་རིང་
རྡོ་རྗེ་སློབ་དཔོན་གྱུར། །སློབ་མ་བསྡུ་བ་ཉིད་དུ་གྱིས། །ཞེས་པ་དང་། རྒྱས་པར་
ན། ཨོ་བཛྲ་ཧེ་ཏུ་མཾ། ཞེས་པས། མདུན་དུ་ཆོས་ཀྱི་འཁོར་ལོ་དང༌། ༀ་བཛྲ་བྷཱ་ཥ་
- 265 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
རཾ། ཞེས་པས་ལག་པ་གཡས་སུ་ཆོས་ཀྱི་དུང་དང་། ཨ་ཞེས་པས་གཡོན་ནམ་གཉིས་
ཀའི་དབུས་སུ་གླེགས་བམ་བྱིན་ནས། ཐམས་ཅད་ནམ་མཁའི་མཚན་ཉིད་དེ། །
ནམ་མཁའ་ལ་ཡང་མཚན་ཉིད་མེད། །ནམ་མཁའ་མཉམ་པར་སྦྱོར་བ་ཡིས། །
ཐམས་ཅད་མཆོག་གི་མཉམ་ཉིད་གསལ། །དེང་ནས་བརྩམས་ཏེ་དང་བཅས་པའི།།
སེམས་ནི་བསྐྱེད་པ་ཙམ་གྱིས་ནི། །དེ་རིང་ཕན་ཆད་འཇིག་རྟེན་ལ། །ཆོས་ཀྱི་དུང་
ནི་བླ་ན་མེད། །ཀུན་ནས་ཡོངས་སུ་བཀང་ནས་ནི། །ཆོས་ཀྱི་འཁོར་ལོ་བསྐོར་
བར་གྱིས། །སེམས་ཅན་ཀུན་ལ་ཕན་འདོད་ཕྱིར། །འཇིག་རྟེན་ཀུན་ཏུ་ཐམས་ཅད་
ནས། །སྣ་ཚོགས་ཇི་ལྟར་འདུལ་བ་ཡི། །ཆོས་ཀྱི་འཁོར་ལོ་བསྐོར་བར་གྱིས། །ཤེས་
རབ་ཐབས་ཀྱི་རང་བཞིན་བདག །ཡིད་བཞིན་ནོར་བུ་ལྟར་མཐོང་བས། །སྐྱོ་མེད་
དོགས་དང་བྲལ་བ་ཡིས། །དེ་ལྟར་སེམས་ཅན་དོན་གྱིས་ཤིག །ཅེས་པས་ཀྱང་རྗེས་
སུ་གནང་བ་སྦྱིན་ཞིང་། དེས་ཀྱང་ཕྱག་བྱས་ནས། གཙོ་བོ་ཇི་ལྟར་བཀའ་བསྒོ་བ།།
དེ་བཞིན་དུ་ནི་བདག་གིས་བགྱི། །ཞེས་ཁས་བླང་ངོ༌། །
དེ་ནས་མན་ངག་བཞིན་དུ་སློབ་དཔོན་གྱིས་དབང་གོང་མར་གཏོགས་པའི་
བུམ་པ་དང་། གསང་བ་དང༌། ཤེས་རབ་ཡེ་ཤེས་དང་། ཤེས་རབ་ཆེན་པོ་བཞི་པས་
མངོན་པར་དབང་བསྐུར་ཞིང་། ཨོཾ་སུ་པྲ་ཏིཥྛ་བཛྲ་སྭཱཧཱ། ཞེས་པ་ལ་སོགས་པས་རྡོ་
རྗེ་སློབ་དཔོན་དུ་རབ་ཏུ་གནས་པ་བྱས་ནས་ཚངས་པ་སྟེ། སྐུ་རྡོ་རྗེ་བྱེད་པའི་སླད་
དུ་གསེར་རམ་སྐུད་པའི་མཆོད་ཕྱིར་ཐོགས་སྦྱིན་པ་དང་། དབང་ཕྱུག་སྟེ་གསུང་རྡོ་
རྗེ་བྱེད་པའི་སླད་དུ་མེ་ཏོག་ལྷུང་བ་དང་མཐུན་པའི་ཕྱག་རྒྱ་རྣམ་པར་དག་ཅིང་
དབང་བསྐུར་བ་སྦྱིན་པ་དང༌། ཁྱབ་འཇུག་སྟེ་ཐུགས་རྡོ་རྗེ་བྱེད་པའི་སླད་དུ་དར་
དཔྱངས་དང་ཅོད་པན་སྦྱིན་པར་བྱའོ། །དེ་ལྟར་སྟོན་པ་པོ་རྡོ་ རྗེ་ སློབ་དཔོན་དུ་
-266 -



དག་པའི་རིམ་པའི་ལག་ལེན་མདོར་བསྡུས།
དབང་བསྐུར་བ་རྣམས་ཀྱིས་གཡོག་ལ་སོགས་པ་དང་ཁྱིམ་པའི་ཆོས་མི་བྱའོ། །
གལ་ཏེ་རལ་གྲི་དང༌། སྣག་ཚ་དང༌། ཚོང་ལ་སོགས་པ་བྱེད་ན། དེའི་བཀའ་བཅག་
པར་འགྱུར་ཞིང༌། བཀའ་བཅག་པ་ ལས་མནར་མེད་པར་འགྲོ་བར་འགྱུར་ཏེ།
སློབ་དཔོན་གྱི་ཆོས་རྣམ་པར་བཤིག་པའི་ཕྱིར་རོ། །འདིར་ཡང་སྡོམ་པ་སྦྱིན་པ་
དང༌། ཡོན་ཕུལ་ལ་དབང་དོན་བཤད་པ་ལ་སོགས་པ་ནི་སྔར་བསྟན་པའི་ཚིག་
རྣམས་ཀྱིས་ཏེ། འོན་ཀྱང་སྔར་ནི་རྡོ་རྗེ་སློབ་མར་བྱེད་པའི་དོན་དང༌། འདིར་ནི་རྡོ་
རྗེ་སློབ་དཔོན་དུ་བྱེད་པའི་དོན་གྱི་ཁྱད་པར་མི་འདྲ་བ་རྣམས་བླ་མ་དམ་པའི་མན་
ངག་གིས་བསྟན་པར་བྱའོ། །རྡོ་རྗེ་སློབ་དཔོན་བདག་པོའི་དབང་གི་ཆོ་གའི་རབ་
ཏུ་གནས་པའི་ངེས་པའོ། །གལ་ཏེ་བདག་པོ་ཆེན་པོར་འོས་པ་ལ་དེའི་ཆོ་ག་སྐབས་
སུ་བབ་སྲིད་ན་ཡེ་ཤེས་རྒྱ་མཚོར་བསྟན་པ་ལྟར་བྱ་ཞིང་། གཤེགས་གསོལ་ལ་
སོགས་པ་འདིར་མ་སྨོས་པ་རྣམས་ཀྱང་དེར་བསྟན་པ་ལྟར་བྱའོ། །དེ་ལྟར་དུས་ཀྱི་
འཁོར་ལོའི་དཀྱིལ་འཁོར་དུ་དབང་བསྐུར་བ་ནི། རྣལ་འབྱོར་མ་དང༌། རྣལ་འབྱོར་
གྱི་རྒྱུད་ཐམས་ཅད་ལ་དབང་བསྐུར་བར་འགྱུར་ཞིང་། རྒྱུད་ཐམས་ཅད་ཀྱི་སྟོན་པ་
པོ་དང་། སྔགས་ཐམས་ཅད་ ཀྱི་རྗེས་སུ་གནང་བ་སྦྱིན་པ་པོ་དང་། དངོས་གྲུབ་
ཐམས་ཅད་ཀྱི་སྒྲུབ་པ་པོ་སྟེ། དུས་ཀྱི་འཁོར་ལོའི་རྒྱུད་སྟོན་པ་པོ་རྡོ་རྗེ་སློབ་དཔོན་
ནི། བཅོམ་ལྡན་འདས་འཇམ་དཔལ་ཇི་ལྟ་བ་དང༌། དུས་ཀྱི་འཁོར་ལོ་དང་པོའི་
སངས་རྒྱས་ཇི་ལྟ་བ་དེ་བཞིན་དུ། ཐར་པ་དོན་དུ་གཉེར་བའི་སློབ་མ་རྣམས་ཀྱིས་
བལྟ་བར་བྱའོ། །ཞེས་རྗེ་བཙུན་གྱི་ཞལ་སྔ་ནས་གསུངས་པ་ལྟར་དུས་ཐམས་ཅད་
དུ་དྲན་པར་བྱའོ། །དེ་ལྟར་དག་པའི་རིམ་པའི་དབང་གི་ངེས་པ་འདི་ནི། རྩ་བའི་
རྒྱུད་རྣམས་ཐམས་ཅད་དུ་དགོངས་པ་གཅིག་དང་། དབྱངས་གཅིག་གིས་གསུངས་
- 267 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པར་མ་ཟད། མཁའ་འགྲོ་མ་རྡོ་རྗེ་གུར་དུ་ཡང་། ཆུ་ཡི་དབང་ནི་དང་པོ་སྟེ། །ཅོད་
པན་དབང་བསྐུར་གཉིས་པའོ། །གསུམ་པ་དར་དཔྱངས་དབང་བསྐུར་ཏེ། །རྡོ་རྗེ་
དྲིལ་བུ་བཞི་པའོ། །ལྔ་པ་རང་གི་བདག་པོ་ཉིད། །མིང་གི་དབང་ནི་དྲུག་པ་སྟེ། །
སངས་རྒྱས་རྗེས་གནང་བདུན་པར་འདོད། །བརྒྱད་པ་བུམ་པའི་དབང་ཡིན་ཏེ། །
གསང་བའི་དབང་ནི་དགུ་པ་ཡིན། །ཤེས་རབ་དབང་བསྐུར་བཅུ་པའོ། །དེ་ཉིད་རྡོ་
རྗེའི་རབ་སྦྱོར་གྱིས། །རྡོ་རྗེ་བརྟུལ་ཞུགས་ཀུན་སྦྱིན་ཞིང་། །རང་ཉིད་སྟོན་པར་ལུང་
སྟོན་པ། །འདི་ཉིད་དབང་བསྐུར་ཆོ་ག་ཡིན། །ཞེས་གསུངས་པ། དཔལ་ཕྱག་ན་རྡོ་
རྗེས་དྲངས་ནས་བཀྲལ་བ་དང་དོན་གཅིག་པ་ཡིན་ནོ། །
འདི་ཡང་གཡའ་བཟང་རིན་པོ་ཆེ་ལ་སོགས་པ་དགེ་བའི་བཤེས་གཉེན་བཟང་
པོ་རྣམས་དང་། སྲི་དུ་ཆེན་པོ་ལ་སོགས་པ་སློབ་མ་དད་གུས་ཅན་རྣམས་ཀྱིས་བསྐུལ་
བའི་ཕྱིར། རྒྱལ་ཁམས་པས་བཀོད་པ་སྟེ། དགེ་བའི་རྩ་བ་འདི་ལ་བརྟེན་ནས་ཀྱང་།
དབུགས་ཉི་ཁྲི་ཆིག་སྟོང་དྲུག་བརྒྱ་མྱུར་དུ་འགགས་ཤིང་། འགྱུར་མེད་མཆོག་གི་བདེ་
བའི་སྐད་ཅིག་ཉི་ཁྲི་ཆིག་སྟོང་དྲུག་བརྒྱ་རྫོགས་ནས། སེམས་ཅན་ཐམས་ཅད་ཀྱང་
དེ་འདྲའི་གོ་འཕང་མཆོག་ལ་འགོད་པར་གྱུར་ཅིག །ཞེས་པའི་ཡེ་གེ་པ་ནི་བཅོམ་ལྡན་
རྡོ་རྗེ་སྙིང་པོ་དང་། གཡའ་བཟང་པ་སངས་རྒྱས་འོད་དོ།། །།
ཨོཾ་ཨཱཿཧཱུྃ་ཧོཧཾ་ཀཱཿསྭཱཧཱ། ཨ་ཧཾ། མངྒ་ལཾ། བྷ་བཅུ། ཞུས་དག །
《མ་དཔེ་ནི་འབྲས་གནས་བཅུའི་དཔེ་རྙིང་། ཕྱི་ཀ ༢༠༧ པར་མ་དང། ཕྱི་ཀ ༡༦༤ བྲིས་མ་དབུ་ཅན་བཅས་ཡིན།）
- 268 -



༄༅། །སྦྱིན་སྲེག་གི་ཆོ་ག་ནང་གི་མུན་སེལ་
ཞེས་བྱ་བ་བཞུགས་སོ། །
རྡོ་རྗེ་འཛིན་པ་རྣམས་ལ་ཕྱག་འཚལ་ལོ། །གང་གིས་མཚན་མའི་བུད་ཤིང་ཀུན།།
སྐད་ཅིག་ཉིད་ལ་བསྲེག་མཛད་པ། །ཡེ་ཤེས་མེ་དེ་ལ་བཏུད་ནས། །སྦྱིན་སྲེག་དག་
གིས་ཆོ་ག་བསྡུ། །
དེ་ལ་འདིར་དཀྱིལ་འཁོར་ལ་སོགས་པའི་ཆོ་ག་རྣམས་ལ་ཉེ་བར་འཁོ་བའི་
ཕྱིར། སྦྱིན་སྲེག་གི་ཆོ་ག་བརྩམ་པར་བྱ་བ་ཡིན་ལ། དེ་ཡང་གཞན་ལ་ཕན་པའི་
བསམ་པས་ལས་བཅུ་གཉིས་ཀྱི་དབྱེ་བ་ཤེས་པ་སྔོན་དུ་འགྲོ་བ་ཅན་ཡིན་ཏེ། དཔལ་
ལྡན་དྲི་མ་མེད་པའི་འོད་ལས། སློབ་དཔོན་གྱི་ལས་བཅུ་གཉིས་ཀྱི་ཆོ་ག་ཤེས་ནས་
གལ་ཏེ་གཞན་ལ་ཕན་པའི་སླད་དུ་བྱེད་ན། དེའི་ཚེ་བཅོམ་ལྡན་འདས་ཀྱི་ངེས་
པས་གདོན་མི་ཟ་བར་དེའི་འབྲས་བུར་འགྱུར་རོ། །རང་གི་དོན་དུ་ནི་མ་ཡིན་ནོ། །
གང་ཞིག་བྱེད་ན་ཡང་འདིར་དེའི་དོན་ཅུང་ཟད་ཀྱང་འགྲུབ་པར་མི་འགྱུར་ཏེ།
གདུག་པའི་སློབ་དཔོན་རྣམས་ཡོངས་སུ་ངལ་བའི་ཉོན་མོངས་པ་ཙམ་འབའ་ཞིག་
གོ །དེའི་ ཕྱིར་རྒྱུད་ལས་གསུངས་པའི་ངེས་པས་ལྟོས་པ་མེད་པའི་སློབ་དཔོན་
མངོན་པར་ཤེས་པ་ཐོབ་པས་གཞན་ལ་ཕན་པའི་དོན་དུ་བྱའོ། །ཞེས་པ་ལ་སོགས་
པ་རྒྱ་ཆེར་གསུངས་པའི་ཕྱིར་རོ། །དེ་ཉིད་ཀྱི་ཕྱིར་ལྟོས་པ་མེད་པའི་རྡོ་རྗེ་སློབ་དཔོན་
ལྷག་པའི་བསམ་པས་གཞན་གྱི་དོན་ལ་མངོན་པར་བརྩོན་པ་རྣམས་ཀྱིས་དང་
པོར་ལས་བཅུ་གཉིས་ཀྱི་ཆོ་གའི་ངེས་པ་མཐའ་དག་ཡང་དག་པར་རྟོགས་ནས་
- 269 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སྦྱིན་སྲེག་ལ་སོགས་པའི་ལས་བསྒྲུབ་པར་བྱ་བའི་གཞན་དུ་ནི་མ་ཡིན་ནོ། །དེ་ལ་
རེ་ཞིག་ཕྱོགས་ཀྱི་ཆ་ནི། གྲོང་དང་གྲོང་ཁྱེར་ལ་སོགས་པའི་དབང་ལྡན་དང་བྱང་
དུ་ཞི་བ་དང་རྒྱས་པ་དག་དང༌། མེ་དང་ཤར་དུ་བསད་པ་དང་བསྐྲད་པ་དག་དང་།
བདེན་བྲལ་དང་ལྷོར་དབང་དང་དགུག་པ་དག་དང༌། རླུང་དང་ནུབ་ཏུ་རྨོངས་པ་
དང་རེངས་པ་དག་སྟེ། དབུས་སུ་ནི་ལས་ཐམས་ཅད་པའི་དཀྱིལ་འཁོར་དང་སྦྱིན་
སྲེག་ལ་སོགས་པ་བསྒྲུབ་པར་བྱའོ། །ཅི་སྟེ་རྒྱལ་པོ་ལ་སོགས་པ་གནས་པའི་གྲོང་
དང་གྲོང་ཁྱེར་ཆེ་བ་ཉིད་ཀྱིས་ཕྱོགས་བརྒྱད་པོར་དུར་ཁྲོད་ཡོད་ན་དེར་ཞི་བ་དང་
རྒྱས་པ་མི་འགྲུབ་སྟེ། འོན་ཀྱང་འདི་གཉིས་ནི་རྒྱལ་པོའི་ཁབ་བམ་དབུས་ཀྱི་ཕོ་
བྲང་ཉིད་ཀྱི་དབང་ལྡན་དང་བྱང་དུའོ། །ཞེས་པ་ཕྱོགས་ཀྱི་ངེས་པའོ། །
དེ་བཞིན་དུ། ས་གཞིའི་ཁ་དོག་ཀྱང་། སོ་སོར་ངེས་པ་སྟེ། ཞི་བ་དང་རྒྱས་པ་ལ་
དཀར་པོ་དང་། བསད་པ་དང་བསྐྲད་པ་ལ་ནག་པོ་དང་། དབང་དང་དགུག་པ་ལ་དམར་
པོ་དང༌། རྨོངས་པ་དང་རེངས་པ་ལ་སེར་པོ་དང་། ལས་ཐམས་ཅད་ལ་ནི་ལྗང་ཁུའོ།།
དེ་བཞིན་དུ། དྲི་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་དྲི་བཟང་པོ་
དང༌། བསད་པ་དང་བསྐད་པ་ལ་རྣག་གི་དྲི་དང༌། དབང་དང་དགུག་པ་ལ་པད་
མའི་དྲི་དང་། རྨོངས་པ་དང་རེངས་པ་ལ་ལན་ཚྭའི་དྲི་དང་ལྡན་པའོ། །
དེ་བཞིན་དུ། རོ་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་ཁ་བའམ་བསྐ་
བ་དང༌། བསད་པ་དང་བསྐྲད་པ་ལ་སྐྱུར་བའམ་ལན་ཚྭ་བའི་རོ་དང༌། དབང་དང་
དགུག་པ་ལ་ཚ་བའི་རོ་དང༌། རྨོངས་པ་དང་རེངས་པ་ལ་དངར་བའི་རོ་དང་ལྡན་
པས་སོ། །ཅི་སྟེ་དེ་ལྟ་བུའི་ངེས་པ་དང་ལྡན་པའི་ས་རྙེད་པར་མ་གྱུར་ན་གང་དུ་དཀྱིལ་
འཁོར་ལ་སོགས་པ་བྱེད་པ་དེར་ཆུ་ལ་ཐུག་པའམ་རྡོ་ལ་ཐུག་པར་བསྐོས་ནས་ལས་
- 270 -



སྦྱིན་སྲེག་གི་ཆོ་ག་ནང་གི་མུན་སེལ།
དང་རྗེས་སུ་མཐུན་པའི་ས་གཞན་གྱིས་དགང་བར་བྱས་ཏེ། ཞི་བ་དང་རྒྱས་པ་ལ་
ཙན་དན་དཀར་པོའི་ཆུས་བྲན་པའི་ས་དཀར་པོ་ཁ་བའམ་བསྐ་བའི་རོ་དང་ལྡན་
པའོ། །བསད་པ་དང་བསྐད་པ་ལ་ཤ་བ་རྣག་པའི་ཆུས་བྲན་པའི་ས་ནག་པོ་ལན་
ཚྭའི་སྐྱུར་བའི་རོ་དང་ལྡན་པས་སོ། །དབང་དང་དགུག་པ་ལ་པད་མའི་ཆུ་དང་ཙན་
དན་དམར་པོའི་ཆུས་བྲན་པའི་ས་དམར་པོ་ཚ་བ་གསུམ་དང་ལྡན་པས་སོ། །རྨོངས་
པ་དང་རེངས་པ་ལ་མི་དང་རྟ་དང་བོང་བུའི་གཅིན་གྱིས་བྲན་པའི་ས་སེར་པོ་བུ་རམ་
གྱི་རོ་དང་ལྡན་པས་དགང་བར་བྱ་སྟེ། ལྗང་ཁུ་ལ་ནི་ཅི་ཡང་བསྲེ་བར་མི་བྱའོ། །
དེ་བཞིན་དུ། དེ་དག་གི་ནང་དུ་གཏེར་གཞུག་པར་བྱ་སྟེ། དཀར་པོར་ཞི་བ་ལ་
ཤེལ་དང་། རྒྱས་པ་ལ་དུང་དང་། རིམས་འཕྲོག་པ་ལ་མུ་ཏིག་གོ །ནག་པོར་བསད་
པ་ལ་ནི་མི་ཡི་རུས་པ་དང༌། བསྐྲད་པ་ལ་བྱ་རོག་གི་མཇུག་སྒྲོ་དང་། སྡང་བ་ལ་བོང་
བུའི་རུས་པའོ། །དམར་པོར་དབང་ལ་གྷི་ཧཾ་དང༌། དགུག་པ་ལ་མཚལ་དང༌། བསྐྱོད་
པ་ལ་ལྡོང་རོས་སོ། །སེར་པོར་རྨོངས་པ་ལ་སྦྲུལ་དང་། རེངས་པ་ལ་བ་བླ་དང༌།
ཕུར་བུས་གདབ་པ་ལ་ལུག་གི་རྭའོ། །ལྗང་ཁུ་ལ་ནི་ཅི་ཡང་ གཞུག་པར་མི་བྱ་
བའམ། ཅི་སྟེ་ཐུན་མོང་གི་ལས་ཐམས་ཅད་པ་ཡིན་ན་རིན་པོ་ཆེ་ལྔ་གཞུག་པར་བྱ་
སྟེ་དམར་པོ་དང་དཀར་པོ་ལ་ཡང་དེ་བཞིན་ནོ། །འདིར་ལས་ཐམས་ཅད་ པའི་
སྒྲས་ནི་དཀར་པོ་དང་དམར་པོར་བྱ་བའི་ལས་དྲུག་ཅུ་བཟུང་གི་ནག་པོ་དང་སེར་
པོར་བྱ་བའི་ལས་དྲུག་ནི་མ་ཡིན་ནོ། །དེ་ལྷ་བས་ན་ལས་ཐམས་ཅད་པ་ལ་དྲག་
པོའི་རྫས་རྣམས་སྤང་བར་བྱའོ། །ཞེས་པ་ས་ཡི་ངེས་པའོ། །
དེ་བཞིན་དུ། དང་པོར་ལྷ་བསྒྲུབ་པའི་ཚེ་ན་ཡང་གནས་སོ་སོར་ངེས་པ་སྟེ།
ཞི་བ་དང་རྒྱས་པ་ནི་མཚོ་དང་བཟང་པོའི་གནས་སུའོ། །བསད་པ་ནི་དུར་ཁྲོད་
271 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དུའོ། །བསྐྲད་པ་ནི་ལྷ་ཁང་སྟོང་པར་རོ། །དབང་དང་དགུག་པ་ནི་སྐྱེད་མོས་ཚལ་
དུའོ། །རྨོངས་པ་དང་རེངས་པ་ནི་རི་བོ་དག་ཏུའོ། ། །
དེ་བཞིན་དུ། ལས་ཀྱི་ཕྱག་རྒྱ་ནི་གྲུབ་པའི་གནས་སུའོ། །དངོས་གྲུབ་ཆེན་པོ་
བརྒྱད་ནི་བྱིན་བརླབས་ཅན་གྱི་མཆོད་རྟེན་ཆེན་པོར་རོ། །འཇིག་རྟེན་གསུམ་གྱི་
རྒྱལ་སྲིད་ནི་ཕུག་གི་གནས་སམ་སའི་ཁང་པ་དག་ཏུ་བསྒྲུབ་པར་བྱ་སྟེ། བསྒྲུབ་
པའི་གནས་ཀྱི་ངེས་པའོ། ། །
དེ་བཞིན་དུ། ཐབ་ཁུང་གི་དབྱིབས་དང་། ཚད་ལ་སོགས་པ་ཡང་སོ་སོར་ངེས་
པ་སྟེ། ཞི་བ་ལ་ཟླུམ་པོ་ཁྲུ་གང་བ་དང་། རྒྱས་པ་ལ་གྲུ་བཞི་པ་ཁྲུ་གཉིས་པ་དང་།
བསད་པ་ལ་གཞུའི་རྣམ་པ་ཁྲུ་ཕྱེད་པ་དང་། བསྐྲད་པ་ལ་ཟུར་ལྔ་པ་ཁྲུ་གང་བ་
དང་། དབང་ལ་ཟུར་གསུམ་ཆོས་འབྱུང་གི་རྣམ་པ་སོར་ཉི་ཤུ་པ་སྟེ་ཟུར་ནས་ཟུར་
ལ་ཁྲུ་གང་བ་དང་། དགུག་པ་ལ་ཟུར་བདུན་པ་སོར་བཞི་བཅུ་པ་དང་། རྨོངས་པ་
ལ་ཟུར་དྲུག་པ་སོར་སུམ་ཅུ་པ་དང༌། རེངས་པ་ལ་ཟུར་བརྒྱད་པ་སོར་དྲུག་ཅུ་པ་སྟེ་
ནང་གི་པད་མའི་རྒྱའོ། །རྒྱའི་ཕྱེད་ ཀྱི་དཔངས་དང༌། བཅུ་གཉིས་ ཀྱི་ཆས་མཆུ་
དང་། དྲུག་གི་ཆས་ཁ་ཁྱེར་ཏེ་ཁ་ཁྱེར་དག་གི་དཔངས་ནི་རང་རང་གི་ཕྱེད་ཀྱིས་སོ།།
ཁ་ཁྱེད་ཆ་ལྔར་ཕྱེ་བའི་དབུས་ཀྱི་ཆ་གསུམ་ལ་མཚན་མའི་ཕྲེང་བ་སྟེ་དཔངས་སུ་
རང་རང་གི་མཆུ་ཡི་ཕྱེད་ཀྱིས་སོ། །དབུས་སུ་ཡང་པད་མ་འདབ་བརྒྱད་པ་སྟེ་ཐབ་
ཀྱི་རྒྱ་དང་མཉམ་པའོ། །ཞེས་ པ་ཐམས་ཅད་དུ་ངེས་པའོ། །པད་མའི་ལྟེ་བར་
མཚན་མས་སོ་སོར་ངེས་པ་སྟེ། ཞི་བ་ལ་པད་མ་དང་། རྒྱས་པ་ལ་འཁོར་ལོ་དང༌།
བསད་པ་ལ་ གྲི་གུག་དང༌། བསྐྲད་པ་ལ་ རལ་གྲི་དང་། དབང་ལ་མདའ་དང༌།
དགུག་པ་ལ་རྡོ་རྗེ་ལྕགས་ཀྱུ་དང་། རྨོངས་པ་ལ་སྦྲུལ་དང་། རེངས་པ་ལ་རྡོ་ རྗེ་
- 272 -



སྦྱིན་སྲེག་གི་ཆོ་ག་ནང་གི་མུན་སེལ།
ལྕགས་སྒྲོག་གོ །རང་རང་གི་ཁ་ཁྱེར་ལ་ཡང་འདི་དག་གི་ཕྲེང་བ་སྟེ་ལས་དང་རྗེས་
སུ་མཐུན་པའི་ཁ་དོག་གོ །འདབ་མ་བརྒྱད་ལ་ནི་ཕྱོགས་སུ་སངས་རྒྱས་བཞི་དང་
མཚམས་སུ་ཡུམ་བཞིའི་མཚན་མ་ཕྱོགས་ཀྱི་མདོག་ཅན་ཏེ། འོན་ཀྱང་དབུས་ཀྱི་རྡོ་
རྗེ་སྔོན་པོ་ནི་ཞི་བ་དང་རྒྱས་པ་ལ་དབང་ལྡན་དང་བྱང་དུ་འཕོ་བ་ལ་སོགས་པ་
ལས་ཐ་དད་པའི་དབང་གིས་གཙོ་བོ་འཕོ་བའི་རིགས་པ་ཤེས་པར་བྱའོ། །
དེ་བཞིན་དུ། དབུས་ཀྱི་པད་མ་དང་བཅས་པའི་ཐབ་རྣམས་ཀྱི་ཁ་དོག་ཀྱང་
ཞི་བ་དང་རྒྱས་པ་ལ་དཀར་པོ་སྟེ་ཁ་ཁྱེར་གྱི་སྟེང་ནས་བརྩམས་ཏེ་ས་གཞི་མཐར་
ཐུག་པའི་ཕྱི་ལོགས་སུ་པད་མའི་འདབ་མ་རྩེ་མོ་འོག་ཏུ་ཕྱོགས་པ་རྣམ་ཀྱིས་ཁྱབ་
པའོ། །དེའི་ཕྱི་རོལ་གྱི་ས་གཞི་རྣམས་ལ་དུར་བ་བཀྲམ་པར་བྱ་སྟེ་ངེས་པའོ། །
དེ་བཞིན་དུ། བསད་པ་ལ་ཕྱི་ལོགས་སུ་སོར་མོ་དང་བཅས་པའི་ལག་མཐིལ་
རྣམས་ཀྱིས་ཁྱབ་པ་དང་། དེའི་ཕྱི་རོལ་ཏུ་ཡང་རོ་ཡི་སྒྲས་ཁྱབ་པའོ། །བསྐྲད་པ་ལ་
ཕྱི་ལོགས་སུ་བྱ་རོག་གི་མཇུག་སྒོས་ཁྱབ་པ་དང་། ཕྱི་རོལ་ཏུ་ཡང་འབྱུང་པོའི་ཤིང་
གིས་ཁྱབ་པ་སྟེ་འདི་དག་ནི་ནག་པོའོ། །དབང་དང་དགུག་པ་ལ་ནི་དམར་པོ་སྟེ་ཕྱི་
ལོགས་སུ་པད་མ་དམར་པོའི་འདབ་མ་དང༌། ཕྱི་རོལ་ཏུ་ཡང་མེ་ཏོག་དམར་པོས་
ཁྱབ་པའོ། །རྨོངས་པ་དང་རེངས་པ་ལ་ནི་སེར་པོ་སྟེ་ཕྱི་ལོགས་སུ་ཨརྐའི་འདབ་
མ་སེར་པོ་དང་། ཕྱི་རོལ་ཏུ་ཡང་མེ་ཏོག་སེར་པོས་ཁྱབ་པའོ། །དེ་ལྟར་ཐབ་ཁུང་
རྣམས་ཀྱི་ཕྱི་ལོགས་སུ་སྤྲས་པའི་པད་མ་ལ་སོགས་པ་རྣམས་ནི་རང་རང་གི་མཆུའི་
ཚད་ཀྱིས་དེ་ཐབ་ཁུང་གི་མདོག་དང་མཐུན་པ་བྲི་བར་བྱའོ། །དེ་ཡང་རྩིག་པའི་
ཐབ་ལ་ཡིན་གྱི་བྲིས་པ་ལ་ནི་མ་ཡིན་ནོ། །དཔངས་ཀྱི་ཚད་རྣམས་ཀྱང་དེ་བཞིན་
དུ་རིག་པར་བྱའོ། །ཁ་ཁྱེར་གྱི་ཕྱི་རོལ་ཏུ་ཁྲུ་དོ་སྤངས་པར་དཀར་པོ་དང་དམར་པོ་
-273 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དང་ནག་པོའི་རྭ་བ་གསུམ་དགེ་བ་དང་མི་དགེ་བའི་ལས་ལ་སྤྲོ་བ་དང་བསྡུ་བའི་
རིམ་པ་སྟེ་རང་རང་གི་བརྒྱད་ཆའི་ཚད་ཀྱིས་སྒོ་གཅིག་པ་རྟ་བབས་དང་བཅས་
པའོ། །དེའི་ནང་གི་ས་གཞི་རྣམས་ནི་ཕྱོགས་ཀྱི་མདོག་ཅན་ཏེ་གང་ན་སྒོ་ཡོད་པའི་
ཕྱོགས་ཏེ་སེར་པོ་དང༌། གང་དུ་སློབ་དཔོན་གནས་པའི་ཕྱོགས་དེ་ནག་པོའོ། །དེར་
སློབ་དཔོན་གྱི་གདན་དང༌། སློབ་དཔོན་གྱི་གཡོན་དང་གཡས་སུ་མཆོད་ཡོན་གྱི་
གདན་དང་བསྲེག་རྫས་ཀྱི་གདན་རྣམས་ཁྲུ་གང་བའི་པད་མ་འདབ་མ་བརྒྱད་པར་
རང་རང་གི་ཐབ་ཀྱི་དབྱིབས་ཅན་གྱིས་བསྐོར་བ་སྟེ། ལྟེ་བར་རང་རང་གི་མཚན་མས་
སྤྲས་ཤིང་ཐབ་ཀྱི་མདོག་དང་མཚུངས་པའོ། །དེ་ཡང་དཀྱིལ་འཁོར་དང་འབྲེལ་ན་
རྡོ་རྗེ་མེ་འོད་ལས་ཁྲུ་དོ་སྤངས་པར་དབང་ལྡན་དུ་ཞི་བའི་ཐབ་ཁུང་སྟེ་སྒོ་དང་སློབ་
དཔོན་གྱི་གདན་ནི་ཐབ་ཀྱི་བྱང་དང་ལྷོ་རུའོ། །བྱང་དུ་རྒྱས་པའི་ཐབ་ཁུང་སྟེ་སྒོ་
དང་སློབ་དཔོན་གྱི་གདན་ནི་ཐབ་ཀྱི་དབང་ལྡན་དང་བདེན་བྲལ་དུའོ། །མེར་བསད་
པའི་ཐབ་ཁུང་སྟེ་སྒོ་དང་སློབ་དཔོན་གྱི་གདན་ནི་ཐབ་ཀྱི་ཤར་དང་ནུབ་ཏུའོ། །ཤར་
དུ་བསྐྲད་པའི་ཐབ་ཁུང་སྟེ་སྒོ་དང་སློབ་དཔོན་གྱི་གདན་ནི་ཐབ་ཀྱི་མེ་དང་རླུང་
དུའོ། །བདེན་བྲལ་དུ་དབང་གི་ཐབ་ཁུང་སྟེ་ སྒོ་དང་སློབ་དཔོན་གྱི་གདན་ནི་ཐབ་
ཀྱི་ལྷོ་དང་བྱང་དུའོ། །ལྷོར་དགུག་པའི་ཐབ་ཁུང་སྟེ་སྒོ་དང་སློབ་དཔོན་གྱི་གདན་
ནི་ཐབ་ཀྱི་བདེན་བྲལ་དང་དབང་ལྡན་དུའོ། །རླུང་དུ་རྨོངས་པའི་ཐབ་ཁུང་སྟེ་སྒོ་
དང་སློབ་དཔོན་གྱི་གདན་ནི་ཐབ་ཀྱི་ནུབ་དང་ཤར་དུའོ། །ནུབ་ཏུ་རེངས་པའི་ཐབ་
ཁུང་སྟེ་སྒོ་དང་སློབ་དཔོན་གྱི་གདན་ནི་ཐབ་ཀྱི་རླུང་དང་མེ་མཚམས་སུའོ། །དེ་
ལྟར་ན་སློབ་དཔོན་ཕྱོགས་རྣམས་སུ་གནས་པ་དེའི་ཚེ་དཀྱིལ་འཁོར་ལ་གཡས་
ཀྱིས་ཕྱོགས་པ་དང་། ཕྱོགས་བྲལ་རྣམས་སུ་གནས་པ་དེའི་ཚེ་དཀྱིལ་འཁོར་ལ་
- 274 -



སྦྱིན་སྲེག་གི་ཆོ་ག་ནང་གི་མུན་སེལ།
གཡོན་གྱིས་ཕྱོགས་པ་སྟེ། མེ་ལྷ་རྣམས་ནི་དེ་དང་དེ་ལས་བཟློག་པས་སོ། །ཞེས་
པ་ངེས་པའོ། །མེ་ལྷའི་བཞུགས་ཚུལ་ལ་ལྟོས་ནས་ནི་སྒོ་ཐམས་ཅད་རང་རང་གི་
ནུབ་ཏུ་སྟེ་མེ་ལྷའི་རྒྱབ་ཏུའོ། །སློབ་དཔོན་གྱི་གདན་ཡང་རང་རང་གི་ཤར་དུ་སྟེ་མེ་
ལྷའི་མདུན་དུའོ། །དེ་ལྟར་རླུང་དང་མེ་དང་ཆུ་དང་སའི་བདག་ཉིད་རེག་བྱ་དང་རོ་
དང་གཟུགས་དང་དྲིའི་ཡོན་ཏན་གྱི་དབྱེ་བས་ཤར་དང་ལྷོ་དང་བྱང་དང་ནུབ་ཏུ་
གནས་པའི་ཐབ་རྣམས་རིམ་གྱིས་ཆ་འཕེལ་བ་སྟེ་མེ་དང་བདེན་བྲལ་དང་དབང་
ལྡན་དང་རླུང་དུ་གནས་པ་རྣམས་ཀྱང་དེ་བཞིན་ནོ། །དེ་ལ་ཕྱོགས་རྣམས་ནི་ཐབས་
དང༌། མཚམས་རྣམས་ནི་ཤེས་རབ་སྟེ། ཐབས་ཀྱི་གནས་དུ་ཤེས་རབ་དང༌། ཤེས་
རབ་ཀྱི་གནས་དུ་ཐབས་སོ། །ཞེས་པའི་ཤེས་པར་བྱེད་པ་ལས། ཕྱོགས་སུ་གནས་
པའི་ཐབས་གང་ཡིན་པ་དེ་ནི་རང་རང་གི་ཕྱོགས་བྲལ་དུ་གནས་པ་དེ་ལས་ཉིས་
འགྱུར་ཏེ། ཐབས་ཀྱི་གཉིས་འགྱུར་ཤེས་རབ་ལ་ཞེས་པའི་དོན་ཏོ། །
དེ་བཞིན་དུ། ཐབས་དང་ཤེས་རབ་ཀྱི་ཕྱོགས་སུ་ལྷུང་བ་དགག་པའི་ཕྱིར་དང་།
དེ་དག་རོ་མཉམ་པ་ཉིད་དང་གཅིག་ཏུ་འདྲེས་པར་གྱུར་པ་ཉིད་རྣམ་པར་མཚོན་
པའི་ཕྱིར། ཕྱོགས་སུ་གནས་པ་གང་ཡིན་པ་དེ་ཕྱོགས་བྲལ་དུ་ལྟ་བ་དང་། ཕྱོགས་
བྲལ་དུ་གནས་པ་གང་ཡིན་པ་དེ་ཕྱོགས་སུ་ལྟ་བའོ། །ཞེས་པ་ལ་སོགས་པ་རྣམ་པ་
མང་པོའི་ངེས་པ་རྒྱ་ཆེར་རིག་པར་བྱ་སྟེ། མཁས་པ་ལས་ཀྱང་མཁས་པའི་སྤྱོད་
ཡུལ་ལོ། །ཅི་སྟེ་དཀྱིལ་འཁོར་དང་མ་འབྲེལ་ན་ཡང་། གྲོང་ལ་སོགས་པའི་ཕྱོགས་
བརྒྱད་པོར་རང་རང་གི་ཐབ་ཁུང་ལ་ལྟོས་ནས་སྒོ་དང་སློབ་དཔོན་གྱི་གདན་ལ་
སོགས་ པ་རིག་པར་བྱ་སྟེ། སྔར་བསྟན་པའི་ངེས་པས་སོ། །ཞེས་པ་ལས་སོ་སོ་
བའི་ ཐབ་ཁུང་རྣམ་པ་བརྒྱད་དོ། །ལས་ཐམས་ཅད་པ་ལ་ནི་ཐབ་ཁུང་རྣམ་པ་
- 275 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
གཉིས་ཏེ། ཞི་བའི་ལས་ཐམས་ཅད་པ་དང་། རྒྱས་པའི་ལས་ཐམས་ཅད་པའོ། །
དེ་ལ་ཞི་བའི་ལས་ཐམས་ཅད་པའི་ཐབ་ཁུང་ནི་ཁྲུ་དོ་བ་ཟླུམ་པོ་དང་། རྒྱས་པའི་
ལས་ཐམས་ཅད་པའི་ཐབ་ཁུང་ནི་ཁྲུ་བཞི་པ་གྲུ་བཞིའོ། །འདི་གཉིས་ཀྱི་མཆུ་ལ་
སོགས་པ་ལ་ནི་སྔར་བསྟན་པ་དག་དང་མི་མཚུངས་པའི་ཁྱད་པར་ཅུང་ཟད་ཡོད་
དེ། འདིར་རྒྱས་པ་ལ་སོར་དྲུག་གིས་མཆུའོ། །དེའི་སྟེང་དུ་རེ་ཁཱའི་དཀྱིལ་འཁོར་
དེ་དེའི་ཕྱེད་ཀྱིས་སོ། །དེའི་སྟེང་དུ་ཁ་ཁྱེར་ཏེ་མཆུ་ལས་གཉིས་འགྱུར་རོ། །དེའི་
སྟེང་དུ་སོར་གསུམ་གྱིས་རེ་ཁཱའི་དཀྱིལ་འཁོར་ཕྱི་མ་སྟེ་ཟབས་སུ་ནི་རང་རང་གི་
ཕྱེད་ཀྱིས་སོ། །ཞི་བ་ལ་ནི་དེ་དང་དེའི་ཕྱེད་ཀྱིས་སོ། །འདིར་ཐམས་ཅད་དུ་ཐབ་
ཁུང་ཉིད་ནི་དཀྱིལ་འཁོར་རོ། །མཆུ་ཕན་ཆད་ནི་རྩ་བའི་ཐིག་ནས་ཀྲ་མ་ཤཱིར་ཥའི་
མཐར་ཐུག་པའོ། །དེ་ལྟར་ན་ཆ་དྲུག་ལས་དབུས་ཀྱི་ཆ་བཞིས་དཀྱིལ་འཁོར་དང་
གཡས་དང་གཡོན་གྱི་ཆ་གཉིས་ཀྱིས་རྭ་བ་ལ་སོགས་པ་ཀྲ་མ་ཤཱིར་ཥའི་མཐར་
ཐུག་པར་འགྱུར་བ་ཇི་ལྟ་བ་དེ་བཞིན་དུ་ཐབ་ལ་ཡང་དབུས་ཀྱི་ཆ་བཞིས་ཐབ་ཁུང་
ཉིད་དང༌། གཡས་དང་གཡོན་གྱི་ཆ་གཉིས་ཀྱིས་མཆུ་ལ་སོགས་པར་འགྱུར་ཏེ།
དེ་ལྟར་ན་ཐབ་དང་དཀྱིལ་འཁོར་གཉི་གའི་ཕྱི་ནང་ལ་སུམ་ཆ་སུམ་གཉིས་ནི་
ཐམས་ཅད་དུ་ངེས་པའོ། །དེ་ལ་མཆུ་ཕན་ཆད་ཆ་གསུམ་དུ་ཕྱེ་བ་གཅིག་གིས་མཆུ་
དང་གཉིས་ཀྱིས་ཁ་ཁྱེར་ནི་ལས་སོ་སོ་བ་རྣམས་ལའོ། །ལས་ཐམས་ཅད་པ་ལ་ནི་
ཉི་ཤུ་རྩ་བཞིར་ཕྱེ་བའི་དྲུག་གིས་མཆུ་དང་བཅུ་གཉིས་ཀྱིས་ཁ་ཁྱེར་དང་གསུམ་
གསུམ་གྱིས་རེ་ཁཱའི་དཀྱིལ་འཁོར་གཉིས་ཏེ་འདི་ནི་འདིར་མན་ངག་གོ །འདི་གཉིས་
ནི་ཁ་དོག་ལྗང་ཁུ་སྟེ་ཕྱི་ལོགས་སུ་པད་མའི་འདབ་མ་ལྗང་ཁུ་དང་། ཕྱི་རོལ་ཏུ་ཀུ་
ཤ་རྣམས་ཀྱིས་ཁྱབ་པའོ། །ནང་དུ་ནི་རྭ་བའི་མཐར་ཐུག་པའི་ཐུགས་ཀྱི་དཀྱིལ་
- 276 -



སྦྱིན་སྲེག་གི་ཆོ་ག་ནང་གི་མུན་སེལ།
འཁོར་ཇི་ལྟ་བ་བཞིན་དུ་སྟེ། ཐབ་ཁུང་གི་ཕྱེད་དུ་ཡེ་ཤེས་ཀྱི་འཁོར་ལོ་དང་། དེའི་
ཕྱེད་དུ་དབུས་ཀྱི་པད་མ་དང་། རྭ་བའི་ནང་དུ་མིག་ལ་སོགས་པ་རྣམས་ཀྱི་པད་
མའོ། །དེ་ལྟར་ན་དབུས་ཀྱི་པད་མ་རྒྱས་པ་ལ་ཁྲུ་གང་དང་། ཞི་བ་ལ་དེའི་ཕྱེད་དུ་
འགྱུར་ཞིང་། པད་མ་གཞན་རྣམས་ནི་དེ་དང་དེའི་སུམ་ཆར་འགྱུར་རོ། ། །
དེ་བཞིན་དུ། བུམ་པ་དང་ཀ་བ་ལ་སོགས་པ་རྣམས་ཀྱི་ཚད་ཀྱང་རང་རང་གི་
ཆས་སོ་སོར་རྟོགས་པར་བྱའོ། །མཚན་མ་ནི་དབུས་སུ་རྡོ་རྗེ་དང་ཁ་ཁྱེར་ལ་ཡང་
སྔར་བསྟན་པའི་ཆས་རྡོ་རྗེ་ཕྲེང་བ་སྟེ། གཞན་རྣམས་ཀྱི་མཚན་མ་ནི་དཀྱིལ་འཁོར་
ཇི་ལྟ་བ་བཞིན་ནོ། །འདི་ནི་བསོད་ནམས་ཀྱི་ཚོགས་ཀྱི་དོན་དུ་གྲོང་ལ་སོགས་པའི་
དབུས་སུ་སྟེ། སྒོ་དང་སློབ་དཔོན་གྱི་གདན་ནི་ནུབ་དང་ཤར་དུའོ། །རྭ་བ་གསུམ་
དང༌། དེའི་ནང་གི་ས་གཞི་ཕྱོགས་ཀྱི་མདོག་ཅན་ཞེས་པ་ལ་སོགས་པ་ནི་སྔ་མ་
བཞིན་ནོ། །འོན་ཀྱང་འདིར་སློབ་དཔོན་གྱི་གདན་དང་མཆོད་ཡོན་གྱི་གདན་དང་
བསྲེག་རྫས་ཀྱི་གདན་རྣམས་ནི་རྒྱས་པ་ལ་ཁྲུ་གཉིས་པ་དང་། ཞི་བ་ལ་ཁྲུ་གང་བ་
སོ་སོར་ཐབ་ཀྱི་རྣམ་པས་བསྐོར་བ་སྟེ། དབུས་སུ་པད་མས་སྤྲས་པའི་ལྟེ་བར་ཆོས་
འབྱུང་ངོ་སྣ་ཚོགས་རྡོ་རྗེའམ་ཞེས་པ་ནི་ཁྱད་པར་རོ། །དེ་ལྟར་ན་ལས་ཐམས་ཅད་
པའི་ཐབ་ཁུང་རྣམ་པ་གཉིས་སོ། །འདིར་གང་དག་ལས་ཐམས་ཅད་པའི་ཐབ་ཀྱང་
ལས་སོ་སོ་བའི་ཞི་རྒྱས་དང་ཚད་མཚུངས་སོ་ཞེས་སྨྲ་བ་དེ་དག་ནི་མུན་སྤྲུལ་ལོ། །
དེ་བཞིན་དུ། ཐིག་འདེབས་པ་ན་ཚོན་གྱིས་ཁུ་བ་ཡང་སོ་སོར་ངེས་པ་སྟེ། ཞི་
བ་དང་རྒྱས་པ་ལ་ཤཱི་ཁཎ་ཊ་དང་སཱ་ལུ་བཏགས་པའོ། །བསད་པ་དང་བསྐད་པ་
ལ་ནི་ཁྲག་དང་དུག་དང་རོ་བསྲེགས་པའི་སོལ་བས་སོ། །དབང་དང་དགུག་པ་ལ་
ནི་གུར་གུམ་དང་ཙན་དན་དམར་པོས་སོ། །རྨོངས་པ་དང་རེངས་པ་ལ་ནི་ཡུང་བ་
- 277 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དང་བ་བླའི་ཁུ་བས་སོ། །དེ་དག་ལ་ཚོན་གྱི་ཁ་དོག་སོ་སོར་ངེས་པ་ནི་སྔར་བསྟན་
པ་ཉིད་དེ་ཐབ་ཀྱི་ངེས་པའོ། །
དེ་བཞིན་དུ། མཆོད་ཡོན་ཀྱི་སྣོད་ཀྱང་སོ་སོར་ངེས་པ་སྟེ། ཞི་བ་ལ་ཤེལ་དང་།
རྒྱས་པ་ལ་དངུལ་དང་། བསད་པ་ལ་ཐོད་པ་དང་། བསྐྲད་པ་ལ་ལྕགས་དང་། དབང་
ལ་གསེར་དང་། དགུག་པ་ལ་ཟངས་དང་། རྨོངས་པ་ལ་ཤིང་དང་། རེངས་པ་ལ་
སའི་རང་བཞིན་དེ་ཐམས་ཅད་སོར་བཅུ་གཉིས་པ་པད་མ་འདབ་མ་བརྒྱད་པའི་
རྣམ་པ་གསུམ་ཆའི་ཚད་ཀྱི་ལྟེ་བ་དང་བཅས་པའོ། །འོན་ཀྱང་ཐོད་པ་ནི་ཇི་ལྟར་
འདུག་པ་ཉིད་དོ། །དེ་བཞིན་དུ། དྲི་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་
ཙན་དན་དཀར་པོ་དང༌། བསད་ པ་ དང་ བསྐྲད་ པ་ ལ་ ཁྲག་དང་སོལ་བ་དང་།
དབང་དང་དགུག་པ་ལ་གུར་གུམ་དང་གྷི་ཧཾ་དང་ཙན་དན་དམར་པོ་དང༌། རྨོངས་
པ་དང་རེངས་པ་ལ་ཡུང་བ་དང་བ་བླའི་དྲིའོ། །ཞེས་པ་བྱུག་པའི་ངེས་པའོ། །
དེ་བཞིན་དུ། མེ་ཏོག་ཀྱང་སོ་སོར་ངེས་པ་སྟེ། ཞི་བ་དང་རྒྱས་པ་ལ་དྲི་ཞིམ་པོ་དང་
ལྡན་པའི་མེ་ཏོག་དཀར་པོ་དང་། བསད་པ་དང་བསྐྲད་པ་ལ་ཚ་བ་དང་བཅས་པའི་མེ་
ཏོག་ནག་པོ་ཚེར་མ་ཅན་དང་། དབང་དང་དགུག་པ་ལ་མེ་ཏོག་དམར་པོ་དང་། རྨོངས་
པ་དང་རེངས་པ་ལ་མེ་ཏོག་སེར་པོ་རྣམས་ཀྱིས་སོ། །ཞེས་པ་མེ་ཏོག་གི་ངེས་པའོ། །
དེ་བཞིན་དུ། བདུག་པ་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་བསིལ་
བའི་སྤོས་ཏེ་ཙན་དན་དང་ཨ་ཀ་རུ་དང་སིདྨ་ཀ་དང་ག་བུར་གྱི་སྤོས་སྦྲང་རྩི་དང་ཤ་
ཁ་ར་ལ་སོགས་པས་སྦྱར་བའོ། །བསད་པ་དང་བསྐྲད་པ་ལ་བཤང་བ་དང་ཤ་ཆེན་
གྱི་སྤོས་ཁྲག་དང་ལྡན་པའོ། །དབང་དང་དགུག་པ་ལ་དྲག་པོའི་སྤོས་ཏེ་གུ་གུལ་
དང་རྒྱ་སྐྱེགས་དང་སར་ཛ་རས་དང་ཀུན་ཏུ་རུ་ཤྲཱི་བཱ་པ་རྣམས་བུ་རམ་གྱིས་སྦྱར་
-278 -



སྦྱིན་སྲེག་གི་ཆོ་ག་ནང་གི་མུན་སེལ།
བའོ། །རྨོངས་པ་དང་རེངས་པ་ལ་བསྐ་བའི་སྤོས་ཏེ་ཨ་ཀ་རུའི་ཕྱེ་མ་བུ་རམ་དང་
བཅས་པའོ། །ཞེས་པ་བདུག་སྤོས་ཀྱི་ངེས་པའོ། །
དེ་བཞིན་དུ། སྣང་གསལ་ལ་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་མར་
དང༌། བསད་དང་བསྐྲད་པ་ལ་མིའི་ཞག་དང་། དབང་དང་དགུག་པ་ལ་ཏིལ་མར་
དང༌། རྨོངས་པ་དང་རེངས་པ་ལ་འོད་ལྡན་གྱི་མར་ཁུའམ་ བྷལྦ་ཏ་ཀའི་མར་ཁུ་
རྣམས་ཀྱིས་སྣང་གསལ་ལོ། །ཞེས་པ་སྣང་གསལ་གྱི་ངེས་པའོ། ། །
དེ་བཞིན་དུ། ཞལ་ཟས་ཀྱང་སོ་སོར་ངེས་པ་སྟེ། ཞི་བ་ལ་འོ་མ་དང་ཟན་ནོ། །
རྒྱས་པ་ལ་ཞོ་དང་ཟན་ནོ། །བསད་པ་ལ་མི་ཡི་མཆིན་པའོ། །བསྐྲད་པ་ལ་ཤའོ། །
དབང་ལ་མར་དང་ཟན་ནོ། །དགུག་པ་ལ་ཏིལ་མར་དང་ཟན་ནོ། །རྨོངས་པ་ལ་
སྲན་ཆུང་མུད་གཱ་བསྲེས་པའི་འབྲས་ཅན་ནོ། །རེངས་པ་ལ་ཙ་ན་ཀ་དང་ཉ་དང་འབྲས་
ཅན་ནོ། །ཞེས་པ་ཞལ་ཟས་ཀྱི་ངེས་པའོ། །
དེ་བཞིན་དུ། འབྲས་བུ་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་སཱ་ལུ་མ་
ཆག་པ་དང་། བསད་པ་དང་བསྐྲད་པ་ལ་སྐེ་ཚེ་དང་། དབང་དང་དགུག་པ་ལ་ཡོངས་
དཀར་དང༌། རྨོངས་པ་དང་རེངས་པ་ལ་སྲན་ཆུང་ངམ་འབྲུ་གཞན་ནོ། །ཞེས་པ་
འབྲས་བུའི་ངེས་པའོ། །
དེ་བཞིན་དུ། གོས་ལ་སོགས་པ་མཆོད་པའི་རྫས་ཐམས་ཅད་སོ་སོར་ངེས་པ་
སྟེ། ཞི་བ་དང་རྒྱས་པ་ལ་དཀར་པོ་དང་། བསད་པ་དང་བསྐྲད་པ་ལ་ནག་པོ་དང༌།
དབང་དང་དགུག་ལ་དམར་པོ་དང་། རྨོངས་པ་དང་རེངས་པ་ལ་སེར་པོ་དང་། ལས་
ཐམས་ཅད་པ་ལ་ལྗང་ཁུའོ། །ཞེས་པ་མཆོད་ཡོན་དང་མཆོད་པའི་ངེས་པའོ། །
དེ་བཞིན་དུ། ཡམ་ཤིང་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་ཨུ་དུམ་བཱ་
- 279 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དང༌། ཨ་ཤུད་ཐ་དང་། ནྱ་གྲོ་དྷ་དང་། པར་ཀ་ཊི་དང་། དགུན་འབུམ་གྱི་ཤིང་སྟེ་འོ་
མ་ཅན་རྣམས་སོ། །བསད་པ་ལ་མི་རུས་མཐེ་ཆུང་གི་དབྱིབས་ཅན་དང་། བསྐྲད་པ་
ལ་བྱ་རོག་གི་མཇུག་མའོ། །དབང་ལ་སེང་ལྡིང་དང་། དགུག་པ་ལ་པཱ་ལ་ཤའོ། །
རྨོངས་པ་ལ་སྨྱོ་བྱེད་དང་རེངས་པ་ལ་བིལ་བའི་ཡམ་ཤིང་སྟེ། སོ་སོར་བཞི་བཅུ་ལྷག་
པའི་ལྔ་བརྒྱའོ། །ཐམས་ཅད་ཀྱི་སྲིད་དུ་སོར་བཅུ་གཉིས་པ་དང་སྦོམས་སུ་མཐེ་ཆུང་
ལས་མི་ཕྲ་ཞིང་མཐེ་བོང་ལས་མི་སྦོམ་པ་བཟུང་བར་བྱ་སྟེ་ཡམ་ཤིང་གི་ངེས་པའོ། །
དེ་བཞིན་དུ། བསྲེག་རྫས་ཀྱང་སོ་སོར་ངེས་པ་སྟེ། ཞི་བ་ལ་འོ་མ་དང་དུར་
བའོ། །རྒྱས་པ་ལ་མར་དང་འབྲུ་ལྔའོ། །བསད་པ་ལ་དུག་དང་བཅས་པའི་ཤ་ཆེན་
དང་ཁྲག་གོ །བསྐྲད་པ་ལ་སྐེ་ཚེ་དང་ལན་ཚྭ་དང་བཅས་པའི་མི་ཡི་ཞག་གོ །དབང་
ལ་ཀ་ར་བཱི་རའི་མེ་ཏོག་དམར་པོ་ལ་སོགས་པ་དང་བཅས་པའི་རྡུལ་ལོ། །དགུག་
པ་ལ་བིལ་བའི་འདབ་མའམ་བིལ་བའི་འབྲས་བུ་དང་བཅས་པའི་གཅིན་ནོ། །རྨོངས་
པ་ལ་དྷ་དུ་རའི་མེ་ཏོག་དང་བཅས་པའི་ཆང་ངོ༌། །རེངས་པ་ལ་མེ་ཏོག་གི་ཕྲེང་བ་
རྙིང་པ་དང་བཅས་པའི་མཆིལ་མ་སྟེ་བསྲེག་རྫས་ཀྱི་ངེས་པའོ། །
དེ་བཞིན་དུ། བུད་ཤིང་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་འོ་མ་
ཅན་གྱི་ཤིང་དང་། བསད་པ་དང་བསྐད་པ་ལ་ཚེར་མ་ཅན་གྱི་ཤིང་དང་། དབང་
དང་དགུག་པ་ལ་སེང་ལྡེང་ལ་སོགས་པ་དམར་པོའི་ཤིང་དང་། རྨོངས་པ་དང་རེངས་
པ་ལ་བསྐ་བའི་ཤིང་དང༌། ལས་ཐམས་ཅད་པ་ལ་ནི་ཙན་དན་དང་ཨ་ཀ་རུ་དང་
ཐང་ཤིང་ལ་སོགས་པ་དྲི་བཟང་པོའི་ཤིང་རྣམས་སམ། འོ་མ་ཅན་གྱི་ཤིང་རྣམས་
ལ་དང་པོར་སྦྱར་བར་བྱའོ། །ཞེས་པ་བུད་ཤིང་གི་ངེས་པའོ། ། །
དེ་བཞིན་དུ། མེ་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་བྲམ་ཟེའི་ཁྱིམ་
- 280 -



སྦྱིན་སྲེག་གི་ཆོ་ག་ནང་གི་མུན་སེལ།
ནས་བླངས་པའོ། །བསད་པ་དང་བསྐྲད་པ་ལ་དམངས་རིགས་ཀྱི་ཁྱིམ་ནས་སོ། །
དེ་ཡང་བསད་པ་ལ་ནི་གདོལ་པའི་ཁྱིམ་ནས་སོ། །དབང་དང་དགུག་པ་ལ་རྒྱལ་
རིགས་ཀྱི་ཁྱིམ་ནས་སོ། །རྨོངས་པ་དང་རེངས་པ་ལ་རྗེ་རིགས་ཀྱི་ཁྱིམ་ནས་སོ། །
ལས་ཐམས་ཅད་པ་ལ་ནི་ལྷ་ཁང་ནས་བླངས་པའི་མེ་ཙན་དན་ལ་སོགས་པ་བུད་
ཤིང་རྣམས་ཀྱིས་སྦྱར་བར་བྱ་སྟེ་མེའི་ངེས་པའོ། །
དེ་བཞིན་དུ། ཕུར་བུ་ཡང་སོ་སོར་ངེས་པ་སྟེ། ཞི་བ་ལ་ནྱ་གྲོ་དྷ་དང་། རྒྱས་པ་
ལ་ཨ་ཤཱད་ཐ་དང༌། བསད་པ་ལ་མི་ཡི་རུས་པ་དང༌། བསྐྲད་པ་ལ་ལྕགས་དང༌།
དབང་ལ་སེང་ལྡེང་དང་། དགུག་པ་ལ་ཙུ་ཏ་དང་། རྨོངས་པ་ལ་ཨརྐ་དང༌། རེངས་
པ་ལ་བིལ་བ་དང་། ལས་ཐམས་ཅད་པ་ལ་ཨུ་དུམ་བཱ་ར་ལས་བྱས་པ་རྣམས་དེ་
ཕུར་བུའི་ངེས་པའོ། །
དེ་བཞིན་དུ། བུམ་པ་ཡང་སོ་སོར་ངེས་པ་སྟེ། ཞི་བ་དང་རྒྱས་པ་ལ་ཤེལ་དང་
དངུལ་གྱི་རང་བཞིན་ནོ། །དེ་ཡང་ལྟོ་བ་ཟླུམ་པོའི་ནང་གི་རྒྱར་སོར་བཅུ་དྲུག་པ་
དང་། དཔངས་སུ་སོར་བཅུ་བཞི་དང་། དེའི་སྟེད་དུ་མགྲིན་པ་སོར་དྲུག་སྟེ་དེ་ལྟར་
ན་དཔངས་ལ་སོར་ཉི་ཤུའོ། །ཁའི་རྒྱ་ལ་སོར་བརྒྱད་དེ་འདི་ཆ་གསུམ་དུ་རྣམ་པར་
ཕྱེ་བའི་ཆ་གཉིས་ཀྱིས་མགྲིན་པའི་སྦུབས་དང་ཆ་གཅིག་གིས་མཆུ་དག་གི་རྒྱའོ། །
མཆུའི་མཐར་ཡང་སོར་གཉིས་འོག་ཏུ་འཕྱང་བ་སྟེ་ཇི་ལྟར་མཛེས་པའོ། །ཅི་སྟེ་
ཤེལ་ལ་སོགས་མ་རྙེད་ན་ཡང་ས་ལས་བྱས་པ་ཇི་སྐད་བཤད་པའི་མཚན་ཉིད་ཅན་
རྩ་བ་དང་ནག་ནོག་མེད་པ་རྣམས་ སཱ་ལུ་བཏགས་པའམ་ཙན་དན་དཀར་པོས་
བྱུགས་ཏེ་རི་བོང་འཛིན་པ་ལྟ་བུར་བྱའོ། །
དེ་བཞིན་དུ། བསད་པ་ལ་མིའི་ཐོད་པ་སྟེ་དུར་ཁྲོད་ཀྱི་སོལ་བ་དང་མིའི་ཞག་
- 281 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
གིས་བྱུགས་པ་ནག་པོའོ། །བསྐྲད་པ་ལ་ལྕགས་ལས་བྱས་པ་ལྟོ་བ་ཟླུམ་པོ་ནང་གི་
རྒྱར་སོར་བཅུ་གཉིས་དང་དཔངས་སུ་སོར་བཅུ་དྲུག་དང་། དེའི་སྟེང་དུ་མགྲིན་པ་
སོར་བརྒྱད་པ་འཁྱོག་པོ་སྟེ་དེ་ལྟར་ན་དཔངས་སུ་སོར་ཉི་ཤུ་རྩ་བཞིའོ། །ཁའི་རྒྱ་
ལ་སོར་དྲུག་པ་སྟེ་དེ་ཆ་གསུམ་དུ་ཕྱེ་བ་ལ་སོགས་པ་སྔ་མ་བཞིན་ནོ། །མཆུའི་
མཐར་འཕྱང་བ་ནི་སོར་གཅིག་གོ །དབང་དང་དགུག་པ་ལ་གསེར་དང་ཟངས་ཀྱི་
རང་བཞིན་དེ་བཟོ་བོས་ཇི་ལྟར་བྱས་པའོ། །རྨོངས་པ་དང་རེངས་པ་ལ་ཤིང་དང་ས་
ལས་བྱས་པ་སྟེ་ལྟོ་བ་ཟླུམ་པོའི་རྒྱ་དང་དཔངས་ལ་མཚུངས་པར་སོར་བཅུ་དྲུག་དང་།
དེའི་སྟེང་དུ་མགྲིན་པ་སོར་བཞི་སྟེ་དེ་ལྟར་ན་དཔངས་ལ་སོར་ཉི་ཤུའོ། །ཁ་ལ་སོར་
དྲུག་པ་སྟེ་འདི་ཆ་གསུམ་དུ་ཕྱེ་བ་ལ་སོགས་པ་སྔ་མ་བཞིན་ནོ། །མཆུའི་མཐར་འཕྱང་
བ་ནི་སོར་གཉིས་སོ། །ལས་ཐམས་ཅད་པ་ལ་ནི་ཞི་བ་ལ་སོགས་པ་དང་། དབང་
ལ་སོགས་པའི་ལས་ལ་གསུངས་པ་རྣམས་བཟུང་བར་བྱ་སྟེ་བུམ་པའི་ངེས་པའོ། །
དེ་བཞིན་དུ། བགྲང་ཕྲེང་ཡང་སོ་སོར་ངེས་པ་སྟེ། ཞི་བ་ལ་ཤེལ་དང་། རྒྱས་
པ་ལ་མུ་ཏིག་དང་། བསད་པ་ལ་མིའི་སོ་དང་། བསྐྲད་པ་ལ་བོང་བུའི་སོ་འམ་རུས་
པ་དང་། དབང་ལ་པོ་ཏ་ཙེ་དང་། དགུག་པ་ལ་ཙན་དན་དམར་པོའམ་པད་མའི་ས་
བོན་དང་། རྨོངས་པ་ལ་ལུང་ཏང་དང་། རེངས་པ་ལ་རུ་རག་ཤའི་བགྲང་ཕྲེང་ངོ༌། །འདི་
དག་གི་གྲངས་ངེས་པ་དང་རྣམ་པར་དག་པ་ལ་སོགས་པ་ནི་དགྱེས་པའི་རྡོ་རྗེ་རྩ་
བའི་རྒྱུད་དུ་གསུངས་ཤིང་ཁོ་བོས་ཀྱང་དཔག་བསམ་ལྗོན་ཤིང་དུ་ཡང་དག་པར་
བསྡུས་ཏེ་བགྲང་ཕྲེང་གི་ངེས་པའོ། །
དེ་བཞིན་དུ། འཁྲུལ་འཁོར་ཡང་སོ་སོར་ངེས་པ་སྟེ། མྱུ་གུ་དང་སྣག་ཚ་ལ་སོགས་
པ་ཐ་དད་པའོ། །དེ་ཡང་རྒྱ་གྲོ་དྷའི་འདབ་མ་བར་པ་ལ་ཤྲི་ཁཎ་ཊ་དང་སཱ་ལུ་བཏགས་
- 282 -



སྦྱིན་སྲེག་གི་ཆོ་ག་ནང་གི་མུན་སེལ། །
པའི་ཆུས་ཞི་བ་དང་རྒྱས་པའི་འཁྲུལ་འཁོར་བྲི་བར་བྱ་སྟེ། གྲངས་བཞིན་དུ་དུར་
བའི་མྱུ་གུ་དང་བསིལ་བའི་སྙུ་གུས་སོ། །དེ་ལ་ཡི་གེ་རྣམས་ཀྱི་མགོ་བོ་ལྷོ་དང་རྐང་
པ་བྱང་དུ་ལྷུན་པོ་ལ་ཕྱོགས་པ་སྟེ་ཐམས་ཅད་ཀྱི་བྱང་ན་ལྷུན་པོའོ། །ཞེས་པའི་
ཤེས་པར་བྱེད་པ་ལས་འདིར་འཁོར་ལོ་རྣམས་ཀྱི་ལྟེ་བ་ཡང་ལྷུན་པོར་བརྗོད་དོ། །དེ་
ནས་ཆུའི་དཀྱིལ་འཁོར་རམ་ཝ་ཡིག་གིས་བསྐོར་ཏེ་རིམ་པ་ལྟར་ཟླ་བའི་དཀྱིལ་
འཁོར་དང་གླང་ པོའི་ ལུས་ལ་གནས་པ་བྲི་བར་བྱའོ། །དེ་ནས་ ཇི་ སྲིད་འཁྲུལ་
འཁོར་མི་མཐོང་གི་བར་རུ་སྲད་བུ་དཀར་པོས་དཀྲིས་ནས་དངུལ་གྱི་སྦུ་གུར་
བཅུག་སྟེ་སྦྲང་རྩི་དང་མར་དང་འོ་མ་དང་ལྷན་ཅིག་ཁམ་ཕོར་ཁ་སྦྱར་དུ་བཅུག་
ནས་རླན་དང་བཅས་པའི་གནས་གཙང་མར་མཎྜལ་གྱི་སྟེང་དུ་བཞག་པར་བྱའོ། །
དེ་བཞིན་དུ། དུར་ཁྲོད་ཀྱི་རས་ལ་དུག་དང་ཁྲག་དང་བཅས་པའི་སོལ་པས་
བསད་པ་དང་བསྐྲད་པའི་འཁྲུལ་འཁོར་བྲི་བར་བྱ་སྟེ། གྲངས་བཞིན་དུ་མིའི་རུས་
པའི་སྐུ་གུ་དང་བྱ་རོག་གི་མཇུག་མའི་སྙུ་གུས་སོ། །འདིར་ཡི་གེ་རྣམས་ཀྱི་མགོ་བོ་
ནི་རང་རང་གི་ནུབ་ཏུ་ཕྱོགས་པ་སྟེ་རྐང་པ་ནི་རང་རང་གི་ཤར་དུའོ། །དེ་ནས་རླུང་
གི་དཀྱིལ་འཁོར་རམ་ཡང་ཡིག་གིས་བསྐོར་ཏེ་ཡི་དྭགས་དང་ རྔ་མོའི་ལུས་ལ་
གནས་པའི་བྲིས་ནས་སྲད་བུ་ནག་པོས་དཀྲི་བར་བྱའོ། །དེ་ནས་མིའི་རུས་པའི་སྦུ་
གུ་དང་བྱ་རོག་གི་རུས་པའི་སྦུ་གུར་བཅུག་སྟེ་ཐོད་པ་ཁྲག་གིས་གང་བར་བཞག་ན་
རོ་བསྲེགས་པའི་ས་འོག་ཏུ་གཞུག་པར་བྱའོ། ། །
དེ་བཞིན་དུ། གྲོ་གའི་འདབ་མ་ལ་གུར་གུམ་དང་གྷི་ཧཾ་དག་དང་ཙན་དན་དམར་
པོ་བཏགས་པས་དབང་དང་དགུག་པའི་འཁྲུལ་འཁོར་བྲི་བར་བྱ་སྟེ། གསེར་གྱི་སྐུ་
གུ་དང་སེང་ལྡེང་གི་སྙུ་གུས་སོ། །འདིར་ཡི་གེ་རྣམས་ཀྱི་མགོ་བོ་ནི་ལྟུན་པོ་ལ་
- 283 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཕྱོགས་པ་སྟེ། རྐང་པ་ནི་རང་རང་གི་ལྷོར་ཕྱོགས་པའོ། །དེ་ནས་མེའི་དཀྱིལ་འཁོར་
རམ་ར་ཡིག་གིས་བསྐོར་པ་སྟེ་རི་དྭགས་དང་རྟའི་ལུས་ལ་གནས་པ་བྲིས་ནས་སྲིད་
བུ་དམར་པོས་དཀྲི་བར་བྱའོ། །དེ་ནས་གསེར་གྱི་སྦུ་གུ་དང་ཟངས་ཀྱི་སྦུ་གུར་
བཅུག་སྟེ་མེས་གདུངས་པའི་གྱོ་མོ་ཁ་སྦྱར་དུ་བཞག་ཅིང་སྤྲ་ཚིལ་གྱིས་དཀྲིས་ཏེ་
ཐབ་ཀྱི་འོག་ཏུ་བཞག་པར་བྱའོ། །
དེ་བཞིན་དུ། ཨརྐའི་འདབ་མ་སེར་པོ་ཡོངས་སུ་སྨིན་པ་ལ་འབྲས་བུ་གསུམ་
གྱི་ཁུ་བ་དང་བཅས་པའི་ཡུང་བ་དང་བ་བླས་རྨོངས་པ་དང་རེངས་པའི་འཁྲུལ་
འཁོར་བྲི་བར་བྱ་སྟེ། གྲངས་བཞིན་དུ་ཨརྐའི་སྙུ་གུ་དང་བིལ་བའི་སྙུ་གུས་སོ། །འདིར་
ཡི་གེ་རྣམས་ཀྱི་མགོ་བོ་ནི་རང་རང་གི་ཤར་དུ་ཕྱོགས་པ་སྟེ་རྐང་པ་ནི་རང་རང་གི་
ནུབ་ཏུའོ། །དེ་ནས་སའི་དཀྱིལ་འཁོར་རམ་ལ་ཡིག་གིས་བསྐོར་ཏེ་རའམ་ལུག་གིས་
རུས་སྦལ་གྱི་ལུས་ལ་ཆུད་པ་བྲིས་ནས་སྲད་བུ་སེར་པོས་དཀྲི་བར་བྱའོ། །དེ་ནས་
ལྕགས་ཀྱི་སྦུ་གུ་དང་ར་གན་གྱི་སྦུ་གུར་བཅུ་གནས་བ་བླའི་ཆུས་གང་བའི་སོ་ཕག་
གི་དཀྱིལ་དུ་བཞག་སྟེ་ས་སྐམ་པོ་ལ་གཞུག་པར་བྱའོ། །འདིར་གང་གིས་ཞུ་བར་
འགྱུར་བ་དེ་ཉིད་ཀྱིས་གདུག་པའི་ལྟ་བ་དང་དུག་གཞིལ་བའོ། །གང་གིས་བསྐྲད་
པར་འགྱུར་བ་དེ་ཉིད་ཀྱིས་རྣམ་པར་དབྱེ་བའོ། །གང་གིས་དགུག་པར་འགྱུར་བ་
དེ་ཉིད་ཀྱིས་རིམས་བསྐྱེད་པ་སྟེ་འོན་ཀྱང་བསྒྲུབ་བྱའི་གཟུགས་ཅན་ལ་སྐྱེ་ཚེ་དང་
ལན་ཚྭས་བྱུགས་ནས་མེས་རབ་ཏུ་གདུང་བར་བྱའོ། །གང་གིས་རེངས་པར་འགྱུར་
བ་དེ་ཉིད་ཀྱིས་ཕུར་བུས་གདབ་པ་སྟེ། འོན་ཀྱང་དགྲའི་དྲི་མ་དྲིལ་བ་དང་བདུད་
རྩི་ལྔས་གཟུགས་ཅན་བྱས་པ་ལ་འཁོར་ལོ་དྲུག་དང་རྐང་ལག་གི་ཚིགས་རྣམས་སུ་
མྱོས་བྱེད་ཀྱི་ཚེར་མའི་ཕུར་བུས་གདབ་པར་བྱའོ། །འཁྲུལ་འཁོར་ཐམས་ཅད་ཀྱི་
- 284 -



སྦྱིན་སྲེག་གི་ཆོ་ག་ནང་གི་མུན་སེལ།
མཐའི་འདབ་མར་ཞེས་སོགས་ཀྱི་ལས་བསྒྲུབ་པ་ལ་བསྐུལ་བའི་ཚིག་རྣམས་ཀྱིས་
མཐར་ཞི་བ་ལ་ན་མཿ རྒྱས་པ་ལ་སྭཱཧཱ། བསད་བསྐྲད་ལ་ཧཱུཾ། དབང་དུ་བྱ་བ་ཝ་ཥཊ།
དགུག་པ་ལ་ཝོ་ཥཊ། རྨོངས་རེངས་ལ་ཕཊ། ཅེས་པ་རྣམས་བྲི་བར་བྱའོ། །དེ་ལ་
འཁྲུལ་འཁོར་རྣམས་ནི་གཙུག་ཏོར་ལ་སོགས་པའི་འཁོར་ལོ་དྲུག་རྣམ་པར་དག་
པ་སྟེ་དེ་དག་ཀྱང་ཁོ་བོས་གསལ་བར་བཀོད་དོ། །འཁྲུལ་འཁོར་གྱི་ངེས་པའོ། །
དེ་བཞིན་དུ། ལྷའི་རིགས་དང་ཁ་དོག་དང་ས་བོན་ལ་སོགས་པ་ཡང་སོ་སོར་
ངེས་པ་ཉིད་ཀྱིས་ལས་རྣམས་འགྲུབ་ཀྱི་གཞན་དུ་ནི་མ་ཡིན་ནོ། །དེ་ཡང་ཞི་བ་
དང་རྒྱས་པ་ལ་ཁ་དོག་དཀར་པོ་ཞི་བའི་ཉམས་དང་ལྡན་པ་ཆུའི་ཡི་གེ་ལས་བྱུང་
བའོ། །བསད་པ་དང་བསྐྲད་པ་ལ་ཁ་དོག་ནག་པོ་དྲག་ཤུལ་དང་བཅས་པ་རླུང་གི་
ཡི་གེ་ལས་བྱུང་བའོ། །དབང་དང་དགུག་པ་ལ་ཁ་དོག་དམར་པོ་ཆགས་པ་དང་
བཅས་པ་མེའི་ཡི་གེ་ལས་བྱུང་བའོ། །རྨོངས་པ་དང་རེངས་པ་ལ་ཁ་དོག་སེར་པོ་
རེངས་པ་དང་བཅས་པའི་སའི་ཡི་གེ་ལས་བྱུང་བའོ། །ལས་ཐམས་ཅད་པ་ལ་ནི་
ལྗང་ཁུ་སྟེ་ཅུང་ཟད་བཞད་ཅིང་ཆགས་པའི་སྐུ་ནམ་མཁའི་ཡི་གེ་ལས་བྱུང་བའོ། །
ཞེས་པ་སྤྱིར་ངེས་པའོ། །དེ་ལ་དོན་ཡོད་གྲུབ་པ་ལ་སོགས་པའི་སངས་རྒྱས་བཞི་
དང༌། སྒྲོལ་མ་ལ་སོགས་པའི་ཡུམ་བཞི་དང་། བྱང་ཆུབ་སེམས་དཔའ་དྲུག་དང་
སེམས་མ་དྲུག་གིས་ཞི་བ་དང་རྒྱས་པ་དང་དུག་མེད་པ་དང་རིམས་ཉེ་བར་ཞི་བ་
བསྒྲུབ་པར་ བྱ་སྟེ་དཔྲལ་བར་ཟླ་བའི་དཀྱིལ་འཁོར་ ལ་ པད་མའི་གདན་གྱིས་
གནས་པ་དཀར་པོས་སོ། །དེ་ཡང་ཐབ་རྣམས་ནི་མཆོག་སྦྱིན་གྱི་ཕྱག་རྒྱ་དང་པད་
མ་དཀར་པོ་འཛིན་པ་སྟེ། ཤེས་རབ་རྣམས་ནི་མི་འཇིགས་པའི་ཕྱག་རྒྱ་དང་ཨུཏྤལ་
དཀར་པོ་འཛིན་པའོ། ། །
- 285 -



སྒྲ
མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དེ་བཞིན་དུ། ཧཱུྃ་ཡིག་དང་རྡོ་རྗེ་ལས་སྐྱེས་པའི་ཁྲོ་བོ་བཅུར་སྙིང་གར་སྒྲ་གཅན་
གྱི་དཀྱིལ་འཁོར་ལ་གཡས་བརྐྱང་གིས་གནས་པ་ནག་པོ་དྲག་པོས་བསད་པ་དང་
བསྐད་པ་འགྲུབ་པར་འགྱུར་རོ། །དེ་ཡང་བསད་པ་ལ་རྡོ་རྗེ་དང་ཞགས་པ་ཐོགས་
པས་སོ། །བསྐྲད་པ་ལ་རལ་གྲི་དང་སྡིགས་མཛུབ་དང་བཅས་པའི་ལྕགས་སྒྲོག་
ཐོགས་པས་སོ། །
དེ་བཞིན་དུ། ཕྲ་ཡིག་དང་གྲི་གུག་ལས་སྐྱེས་པའི་ཁྲོ་མོ་བཅུ་སྙིང་གར་སྒྲ་གཅན་
ལ་གཡོན་བརྐྱང་གིས་གནས་པ་ནག་མོ་དྲག་མོ་རྣམས་ཀྱིས་ཀྱང་ངོ༌། །དེ་ཡང་
བསད་པ་ལ་གྲི་གུག་དང་ཐོད་པ་འཛིན་པས་སོ། །བསྐྲད་པ་ལ་རལ་གྲི་དང་ཞགས་
པ་ཐོགས་པས་སོ། །
དེ་བཞིན་དུ། ཙཱར་ཙི་ཀ་ལ་སོགས་པ་བརྒྱད་པོ་མགྲིན་པར་ཉི་མའི་དཀྱིལ་འཁོར་
ལ་ས་གའི་སྟབས་ཀྱིས་གནས་ པ་ཁ་དོག་དམར་པོས་དབང་དང་དགུག་པ་ལ་
འགྲུབ་པར་འགྱུར་རོ། །དེ་ཡང་དབང་དུ་བྱ་བ་ལ་མདའ་དང་གཞུ་འཛིན་པའོ། །
དགུག་པ་ལ་སོགས་པ་ལ་ནི་ལྕགས་ཀྱུ་དང་ཞགས་པ་འཛིན་པས་སོ། ། །
དེ་བཞིན་དུ། གཏུམ་མོ་བརྒྱད་པོ་ལྟེ་བར་དུས་མེའི་དཀྱིལ་འཁོར་ལ་ཟླུམ་པོའི་
སྟབས་ཀྱིས་གནས་པ་ཁ་དོག་སེར་མོས་རྨོངས་པ་དང་རེངས་པ་ལ་སོགས་པ་
འགྲུབ་པར་འགྱུར་རོ། །དེ་ཡང་རྨོངས་པ་ལ་རྩེ་གསུམ་དང་སྦྲུལ་འཛིན་པས་སོ། །
རེངས་པ་ལ་འཁོར་ལོ་དང་རི་བོ་ཐོགས་པས་སོ། །ཕུར་བུས་གདབ་པ་ལ་ནི་ཐོ་བ་
དང་ཕུར་བུ་འཛིན་པས་སོ། །
དེ་བཞིན་དུ། རྡོ་རྗེ་དབྱིངས་ཀྱི་དབང་ཕྱུག་མའམ་ཤེས་རབ་ཀྱི་ཕ་རོལ་ཏུ་ཕྱིན་
མ་དག་གསང་བའི་པད་མ་ལ་གནས་པས་ལས་ཐམས་ཅད་འགྲུབ་པར་འགྱུར་ཏེ།
- 286 -



སྦྱིན་སྲེག་གི་ཆོ་ག་ནང་གི་མུན་སེལ།
ཆུ་ལ་སོགས་པའི་དཀྱིལ་འཁོར་དང་དཀར་པོ་ལ་སོགས་པ་ཁ་དོག་དང་ལས་སོ་
སོ་ལ་བརྗོད་པའི་ཕྱག་མཚན་ཐ་དད་པ་ལ་སོགས་པས་སོ། །དེ་ལྟ་བུས་ན་བསད་
པ་དང་གསོ་བ་ཡང་འདིས་འགྲུབ་པར་འགྱུར་རོ། །དེ་ཡང་དགའ་བ་དང་བཅས་
པས་ཐིག་ལེའི་དབུས་སུ་རྡོ་རྗེའི་གདན་གྱིས་གནས་པའི་ལྷ་མོས་གསོ་བར་བྱེད་
ཅིང་། རྣལ་འབྱོར་ཀྱི་སྟོབས་ཀྱིས་སྲོག་བཀུག་ནས་ཐིག་ལེ་འཕོ་བར་བྱེད་པས་ནི་འཆི་
བར་བྱེད་དེ། འདི་ནི་སངས་རྒྱས་པའི་རྣལ་འབྱོར་པ་རྣམས་ཀྱིས་བསྒྲུབ་པར་བྱ་བ་
མ་ཡིན་ནོ། །
ཡང་ན་དང་པོར་དུས་ཀྱི་འཁོར་ལོ་དཔའ་བོ་གཅིག་པར་བསྒོམས་ནས་ཐུགས་
ཀར་ཆུའི་དཀྱིལ་འཁོར་ལ་ཨུ་ཡིག་ལས་བྱུང་བའི་ལྷ་དཀར་པོས་ཞི་བ་དང་རྒྱས་པ་
བསྒྲུབ་པ་དང༌། དཔྲལ་བར་རླུང་གི་དཀྱིལ་འཁོར་ལ་ཨི་ཡིག་ལས་བྱུང་བའི་ལྷ་
ནག་པོས་བསྐྲད་པ་དང་དབྱེ་བ་བསྒྲུབ་པ་དང༌། མགྲིན་པ་རཾ་ཡིག་ལས་བྱུང་བའི་
ལྷ་དམར་པོས་དབང་དང་དགུག་པ་བསྒྲུབ་པ་དང་། ལྟེ་བར་སའི་དཀྱིལ་འཁོར་ལ་
ལཾ་ཡིག་ལས་བྱུང་བའི་ལྷ་སེར་པོས་རྨོངས་པ་དང་རེངས་པ་བསྒྲུབ་པ་དང་། གསང་
བར་ཡེ་ཤེས་ཀྱི་དཀྱིལ་འཁོར་ལ་ཨོཾ་ཡིག་ལས་བྱུང་བའི་ལྷ་སྔོན་པོས་བསད་པ་
བསྒྲུབ་པ་དང་། གཙུག་ཏོར་དུ་སྟོང་པའི་དཀྱིལ་འཁོར་ལ་ཨ་ཡིག་ལས་བྱུང་བའི་
ལྷ་ལྗང་ཁུས་སླར་གསོ་བ་བསྒྲུབ་པར་ཡང་གསུངས་སོ། །
ཡང་ན་བདག་ཉིད་དུས་ཀྱི་འཁོར་ལོ་ཤེས་རབ་དང་བཅས་པ་རྫོགས་པར་
བྱས་ནས་དེའི་ཐུགས་ཀར་པད་མའི་ལྟེ་བ་ལ་ཟླ་བ་དང་ཉི་མ་དང་སྒྲ་གཅན་གྱི་
སྟེང་དུ་ཧཱུྃ་ཡིག་ཡོངས་སུ་གྱུར་པ་ལས། རྡོ་རྗེ་ནག་པོ་རྩེ་ལྔ་པ་འོད་ཟེར་ལྔ་འཕྲོ་བ་
རྣམ་པར་བསྒོམས་ཏེ། དེའི་ལྟེ་བར་ཛ༔ལས་བྱུང་བའི་རྡོ་རྗེ་ལྕགས་ཀྱུ་འོད་འཕྲོ་བ་
287 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བལྟས་ནས། དེ་ལས་སྤྲོས་པའི་འོད་ཟེར་རྣམས་ཀྱིས་ཁམས་གསུམ་མཐའ་དག་
བཀང་སྟེ། སླར་ཡང་ཡེ་ཤེས་ཀྱི་འཁོར་ལོ་ཐམས་ཅད་བཀུག་ཅིང་ཨ་བ་དྷ་ཏཱའི་སྒོ་
ནས་གཙུག་ཏོར་ལ་སོགས་པ་འཁོར་ལོ་དྲུག་གིས་ལམ་དུ་ཞུགས་ཏེ་ཟླ་བ་ཞུ་བ་
ལྟར་བྱང་ཆུབ་ཀྱི་སེམས་སུ་གྱུར་པ་རྣམས་རང་གི་རྡོ་རྗེ་ལས་ཡུམ་གྱི་པད་མ་རྡུལ་
དང་བཅས་པར་སྤྲོས་ནས་ལྷ་སོ་སོའི་ས་བོན་དང་ལྷན་ཅིག་ཡོངས་སུ་གྱུར་པ་ལས་
འཆད་པར་འགྱུར་བའི་ལྷ་རྣམས་བསྐུལ་བ་ལ་སོགས་པ་བྱ་བར་གསུངས་སོ། །
དེ་ཡང་ཡུམ་གྱི་པད་མར་ཉི་ཟླའི་དབུས་སུ་ཝ་ཡིག་དང་པད་མ་དཀར་པོ་ལས་
བྱུང་བའི་ལྷ་མཆོག་སྦྱིན་དང་པད་མ་དཀར་པོ་བསྣམས་པའམ། ལྷ་མོ་མི་འཇིགས་
པ་སྦྱིན་པ་དང་ཨུཏྤལ་དཀར་པོ་འཛིན་པ་ཟླ་བའི་མདོག་ཅན་རབ་ཏུ་བཞད་ཅིང་གོས་
དཀར་པོ་དང་མུ་ཏིག་རྒྱན་གྱིས་རྣམ་པར་བརྒྱན་པ་གླང་པོ་ཆེ་དཀར་པོས་སྲུངས་
ལ་ཞོན་པ་བསྒྲུབ་བྱའི་ ཁྱིམ་དུ་བསྐུལ་བར་ བྱའོ། །དེས་ཀྱང་བསྒྲུབ་བྱ་དཀྱིལ་
འཁོར་དུ་བཀུག་པ་ལ་གཙོ་བོའི་བཀས་སྤྱན་མ་ལ་སོགས་པ་རབ་ཏུ་དགྱེས་པའི་
ཡུམ་རྣམས་ཀྱིས་བདུད་རྩིའི་བུམ་པས་འཁྲུ་བར་བྱེད་པ་དང་། ནུས་མ་བཅུས་ཀྱང་
མཆོད་པར་བྱེད་པ་དང༌། སེམས་མ་དྲུག་གིས་གསོ་བར་བྱེད་པ་དང༌། སྒེག་མོ་ལ་
སོགས་པ་བཅུས་ཀྱང་ཚིམ་པར་བྱེད་པ་དང༌། ཙཱར་ཙི་ཀ་ལ་སོགས་པ་རྣམས་ཀྱིས་
འཇིགས་པ་མེད་པར་བྱེད་པ་དང༌། ཁྲོ་མོ་བཅུ་ཡིས་སྐྱོབ་པར་བྱེད་པ་དང་། ཀླུ་མོ་
རྣམས་ཀྱིས་འོད་དག་བྱེད་པ་དང་། ཕྱོགས་སྐྱོང་རྣམས་ཀྱིས་ལྷ་མོ་བཅུ་གཉིས་ཀྱིས་
འཁྱུད་པར་བྱེད་པ་དང་། གཏུམ་མོ་རྣམས་ཀྱིས་སྲུང་བར་བྱེད་པ་བསམ་པར་བྱ་སྟེ་
ཞི་བ་དང་རྒྱས་པའི་དོན་དུའོ། །བསད་པ་ལ་ནི་ཡུམ་གྱི་པད་མར་ཉི་ཟླའི་དབུས་
སུ་གློག་དང་མཚུངས་པའི་ཕྲ་ཡིག་དང་གྲི་གུག་ལས་བྱུང་བའི་ལྷ་མོ་ནག་མོ་གོས་
- 288 -



སྦྱིན་སྲེག་གི་ཆོ་ག་ནང་གི་མུན་སེལ།
དང་བྲལ་ཞིང་རབ་ཏུ་གཏུམ་མོ་ཕྱག་ན་གྲི་གུག་དང་ཐོད་པ་ཅན་མ་ཧེའི་སྟེང་དུ་གཡོན་
བརྐྱང་གི་སྟབས་ཀྱིས་གནས་པ་བསྒྲུབ་བྱའི་ཁྱིམ་དུ་བསྐུལ་བར་བྱའོ། །དེས་ཀྱང་
བསྒྲུབ་བྱའི་སྐྲ་ནས་བཟུང་ཞིང་གོས་དང་བྲལ་ནས་མྱུར་བར་དཀྱིལ་འཁོར་དུ་བཀུག་
སྟེ། གཙོ་བོའི་བཀའ་ཡིས་དུར་ཁྲོད་དུ་ཁྭ་དང་བྱ་རྒོད་དང་ལྕེ་སྤྱང་རྣམས་ཀྱིས་དེའི་
ཡན་ལག་ཐམས་ཅད་ལ་ཁྲག་རྣམས་འཐུངས་ཤིང་ཤ་རྣམས་དང་ཁམས་རྣམས་
ཟོས་པར་བསམ་པར་བྱའོ། །
དེ་བཞིན་དུ། བསྐྲད་པ་ལ་ཡང་བྷ་གར་ཉི་ཟླའི་དབུས་སུ་སྤྲིན་ནག་དང་མཚུངས་
པའི་ཧཱུཾ་ཡིག་རིང་པོ་དང་རལ་གྲི་ལས་བྱུང་བའི་ལྷ་ནག་པོ་རབ་ཏུ་འཁྲོས་པའི་ཞལ་
ཅན་ཕྱག་གཡས་པས་རལ་གྲི་དང་གཡོན་པ་སྡིགས་མཛུབ་དང་བཅས་པས་ཞགས་
པ་འཛིན་པ་རྔ་མོའི་སྟེང་དུ་གཡོན་བརྐྱང་གི་སྟབས་ཀྱིས་གནས་པ་རྣམ་པར་བསྒོམས་
ནས་བསྒྲུབ་བྱའི་ཁྱིམ་དུ་བསྐུལ་བར་བྱའོ། །དེས་ཀྱང་བསྒྲུབ་བྱ་དེ་ཞགས་པས་
བཅིངས་ནས་ཁྲོ་བ་དང་བཅས་པས་དཀྱིལ་འཁོར་གྱི་སྒོར་བཀུག་པ་བསམ་པར་
བྱའོ། །དེ་ནས་ཡཡིག་ལས་སྐྱེས་པའི་རྔ་མོ་རླུང་ལྟར་མགྱོགས་པ་རབ་ཏུ་བསྒོམས་
ནས་དེ་ལ་བསྒྲུབ་བྱ་བསྐྱོན། དེ་གཙོ་བོའི་བཀས་རླུང་གི་དཀྱིལ་འཁོར་གྱི་མཐར་
བསྐྲད་པར་བྱའོ། །དབྱེ་བ་ལ་ཡང་འདི་དག་ཉིད་དེ་འོན་ཀྱང་རྔ་མོ་ལ་བསྐྱོན་པ་
མེད་པ་ཉིད་དུ་རྩོད་པ་མང་པོ་དང་བཅས་པས་གཡས་དང་གཡོན་དུ་དཀྲི་བར་བྱ་
ཞིང་ཕན་ཚུན་དབྱེ་བ་ཉིད་དུ་བསམ་པར་བྱའོ། །དབང་དང་དགུག་པ་ལ་ནི་ཡུམ་
གྱི་པད་མར་ཉི་ཟླའི་དབུས་སུ་ཧཱི༔ཡིག་དང་ཨུཏྤལ་ ཁ་མ་ཕྱེ་བའི་ མདའ་དང༌།
ཨིཀྐའི་གཞུ་ལས་བྱུང་བའི་ལྷ་ཉི་མ་ལྟར་གསལ་ཞིང་ཕྱག་གཡོན་གྱིས་གཞུ་བཟུང་
བ་གཡས་ཀྱིས་མདའ་རྣ་བའི་བར་དུ་བཀང་བ་གཡོན་བརྐྱང་གི་སྟབས་ཀྱིས་པད་
- 289 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཟླ་དང་རྟ་ལ་གནས་པ་རྣམ་པར་བསྒོམས་ཏེ་བསྒྲུབ་བྱའི་ཁྱིམ་དུ་བསྐུལ་བར་བྱའོ།།
དེས་ཀྱང་བསྒྲུབ་བྱའི་སྙིང་ཁ་དང་ལྟེ་བ་དང་ གསང་བ་དང་མགོ་བོ་དང་ཁ་ལ་
མདས་བསྣུན་ཅིང་མགྲིན་པ་གཞུས་བཅིངས་ནས་དཀྱིལ་འཁོར་དུ་དགུག་པ་ལ་
གཏུམ་མོ་རྣམས་ཀྱིས་གོས་དང་བྲལ་བར་བྱེད་པ་དང༌། ཀླུ་མོ་རྣམས་ཀྱིས་དཀྲི་
བར་བྱེད་པ་དང་། ལྷ་མོ་བཅུ་གཉིས་པོ་རྣམས་ཀྱིས་སྨྱོ་བར་བྱེད་པ་དང་། ཁྲོ་མོ་
རྣམས་ཀྱིས་གཏུན་ཤིང་དང་དབྱུག་པས་བསྣུན་པར་བྱེད་པ་དང་། ཙཱར་ཙི་ཀ་ལ་
སོགས་པ་རྣམས་ཀྱིས་འཇིགས་པར་བྱེད་པ་དང་། སྒེག་མོ་ལ་སོགས་པ་རྣམས་
ཀྱིས་སེན་མོ་རྣོན་པོས་འདེབས་པ་དང༌། སེམས་མ་དྲུག་གིས་བློ་གྲོས་ཉམས་པར་
བྱེད་པ་དང་། ཡུམ་བཞི་ཡིས་འཆིང་བར་བྱེད་པ་དང་། ནུས་མ་རྣམས་ཀྱིས་རྒྱགས་
པ་བཅོམ་ཞིང་གཙོ་བོའི་ཞབས་ཀྱི་དྲུང་དུ་ལྷུང་བར་བྱ་སྟེ་དབང་དུ་བྱས་ནས་སླར་
ཡང་ཚིམ་པར་བྱ་སྟེ་འདི་ནི་དབང་དུ་བྱ་བའོ། །དགུག་པ་ལ་ཡང་འདི་དག་ཉིད་དེ་
འོན་ཀྱང་ལྕགས་ཀྱུ་དང་ཞགས་པ་དག་གིས་སོ། །ཞེས་པ་ནི་ཁྱད་པར་རོ། །རེངས་
པ་ལ་ནི་བྷ་གར་ཉི་ཟླའི་དབུས་སུ་ལཡིག་དང་འཁོར་ལོ་སེར་པོ་ལས་བྱུང་བའི་ལྷ་
སེར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་རྡོ་རྗེ་ལྕགས་སྒྲོག་བསྣམས་
ཤིང་། རུས་སྦལ་གྱི་སྟེང་དུ་ལྷ་མིན་གྱི་གདན་གྱིས་གནས་པ་བསྒྲུབ་བྱའི་ཁྱིམ་དུ་
བསྐུལ་བར་བྱ་སྟེ་ཤིན་ཏུ་དལ་བའི་འགྲོས་ཀྱིས་སོ། །དེས་ཀྱང་བསྒྲུབ་བྱ་འཁོར་
ལོས་འཇིགས་པར་བྱས་ཤིང་དཀྱིལ་འཁོར་དུ་ཁྲིད་ནས་ས་ལ་བསྐྱེལ་ཏེ་རྡོ་ རྗེ་
ལྕགས་སྒྲོག་གིས་རྐང་པ་བཅིངས་ནས་དེའི་སྟེང་དུ་གསེར་གྱི་རང་བཞིན་གྱི་ལྷུན་
པོ་དགོད་པར་བྱ་སྟེ་རེངས་པ་ལའོ། །རྨོངས་པ་ལ་ནི་ས་ལ་འགྱེལ་བར་གྱུར་པའི་བསྒྲུབ་
བྱ་སྟེ་རེངས་པ་ལའོ། །རྨོངས་པ་ལ་ནི་ས་ལ་འགྱེལ་བར་གྱུར་པའི་བསྒྲུབ་བྱ་དེ་སྦྲུལ་
- 290 -



སྦྱིན་སྲེག་གི་ཆོ་ག་ནང་གི་མུན་སེལ། །
གྱི་ཚོགས་ཀྱིས་ཀུན་ནས་ཟ་བར་བྱེད་པ་བསྒོམ་པར་བྱའོ། །ཕུར་བུས་གདབ་པ་ལ་
ནི་ཚིགས་མཚམས་དྲུག་ཏུ་རྡོ་རྗེའི་རང་བཞིན་གྱི་ཕུར་བུ་རྣམས་ཀྱིས་གདབ་པར་
བསྒོམ་པར་བྱའོ། །དེ་དག་ཀྱང་དང་པོར་སོ་སོར་སྡུད་པ་ལ་སོགས་པ་རྡོ་རྗེའི་རྣལ་
འབྱོར་གྱི་སྟོང་པ་ཉིད་ཀྱི་གཟུགས་དང་རླུང་གཡོ་བ་མེད་པར་བྱ་སྟེ། ཕྱི་ནས་གང་
དང་གང་འདོད་པའི་ལས་དེ་དང་དེ་བསྒྲུབ་པར་བྱའི་གཞན་དུ་ན་ཉོན་མོངས་པ་ཙམ་
དུ་ཟད་དེ། བསྡུས་པའི་རྒྱུད་ཀྱི་རྒྱལ་པོ་ལས། ཁྱབ་བདག་གི་ནི་དཔལ་ལྡན་སྔགས་
དང་སངས་རྒྱས་གཟུགས་ཀྱང་རྣལ་འབྱོར་པ་ཡིས་དང་པོར་བསྒྲུབ་པར་བྱ། །ཕྱིས་
ནས་ཉི་མའི་དབྱེ་བ་རྣམས་ ཀྱིས་གནས་པ་ཡོན་ཏན་དཔག་ཏུ་མེད་ པའི་ལས་
རྣམས་ འགྲུབ་ པར་ འགྱུར། །སྔགས་ དང་ གཟུགས་བརྙན་མ་ གྲུབ་ པར་ནི་ སྲིད་
གསུམ་གནས་སུ་ཅི་ཡང་འགྲུབ་པར་འགྱུར་བ་ཉིད་མ་ཡིན། །དེ་ཕྱིར་རྒྱལ་པོ་རང་
སེམས་དྲི་མ་རྣམ་པར་བྲལ་བ་དག་ལ་སྔགས་དང་གཟུགས་ནི་བསྒྲུབ་པར་བྱ། །ཞེས་པ་
དང༌། དང་པོར་དཔལ་ལྡན་དུས་ཀྱི་འཁོར་ལོ་དང་ནི་སྲིད་གསུམ་བསྐྱེད་མ་འབད་
པ་ཡིས་ནི་བསྒྲུབ་པར་བྱ། །དེ་ནས་ས་གཞིའི་གནས་དག་ཏུ་ནི་གང་ཞིག་ཞི་བ་ལ་
སོགས་ལས་རྣམས་དག་ཀྱང་བསྒྲུབ་པར་བྱ། །ཕ་དང་མ་ཡིས་རྣམ་པར་དམན་པའི་
བུ་ནི་ཡོད་པ་མིན་པར་དུས་ཀུན་ཏུ་ནི་འཇིག་རྟེན་གྲགས། །དེ་ཕྱིར་བདེ་མཉམ་འབྲས་
སྟེར་གཉིས་པོ་བསྒྲུབ་པར་བྱ་སྟེ་རྣམ་པ་གཞན་དུ་ལས་ནི་བསྒྲུབ་པ་མ་ཡིན་ནོ། །
ཞེས་པ་ལ་སོགས་པ་རྒྱ་ཆེར་གསུངས་སོ། །དེ་ལྟ་བས་ན་དང་པོར་རླུང་སེམས་བརྟན་
པར་གྱུར་པས་ཇི་ལྟར་བལྟས་པ་དེ་ལྟར་མཐོང་བར་གྱུར་པ་ན་ལས་སྦྱར་བར་བྱ་སྟེ་
ལྷའི་བསམ་གཏན་གྱི་ངེས་པའོ། །
དེ་བཞིན་དུ། མེ་ལྷ་ཡང་སོ་སོར་ངེས་པ་སྟེ། ཞི་བ་ལ་གཡས་དང་གཡོན་གྱི་རིམ་
- 291 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
པས་པད་མ་དང་ཤེལ་གྱི་བགྲང་ཕྲེང་དང་རིལ་བ་དང་དུང་རྣམས་འཛིན་པ་དང་།
རྒྱས་པ་ལ་འཁོར་ལོ་དང༌། མུ་ཏིག་གི་བགྲང་ཕྲེང་དང་། པད་མ་དང་སྤྱི་བླུགས་
འཛིན་པ་སྟེ། འདི་གཉིས་ནི་སྣང་བ་མཐའ་ཡས་ཀྱིས་དབུ་བརྒྱན་པ་དཀར་པོ་
གོས་དང་བཅས་པ་ཟླ་བ་དང་ཉི་མ་རྣམ་པར་དག་པའོ། །བསད་པ་ལ་གྲི་གུག་
དང༌། རྩེ་ གསུམ་དང༌། ཐོད་ པ་ དང༌ ། ཁ་ཊཾ་ག་ འཛིན་ པ་ དང་། བསྐྲད་ པ་དང་།
དབྱེ་བ་ལ་རལ་གྲི་དང་། རྩེ་ གསུམ་དང༌། ཐོད་པ་དང༌། ཁ་ཊཾ་ག་འཛིན་པ་ སྟེ།
འདི་དག་ནི་དོན་ཡོད་གྲུབ་པས་དབུ་བརྒྱན་པ་ནག་པོ་གོས་དང་བཅས་པ་མཇུག་
རིང་དང་སྤེན་པ་རྣམ་པར་དག་པའོ། །དབང་ལ་གུར་གུམ་གྱི་མདོག་ཅན་མདའ་
དང༌། རིན་པོ་ཆེ་དང་། གཞུ་དང་མེ་ལོང་འཛིན་པ་དང༌། དགུག་པ་ལ་ཡང་དམར་
པོ་རྡོ་རྗེ་ལྕགས་ཀྱུ་དང༌། རིན་པོ་ཆེ་དང་། རྡོ་རྗེ་ཞགས་པ་དང༌། མེ་ལོང་འཛིན་པ་
སྟེ། འདི་གཉིས་ནི་རིན་ཆེན་དབང་པོས་དབུ་བརྒྱན་ཅིང་ གོས་ དང་ བཅས་ པ་
བསངས་དང་ཕུར་བུ་རྣམ་པར་དག་པའོ། །རྨོངས་པ་ལ་སྦྲུལ་དང་དབྱུག་པ་དང་།
འཁོར་ལོ་དང་ཐོད་པ་འཛིན་པ་དང༌། རེངས་པ་དང་ཕུར་བུས་གདབ་པ་ལ་ལྕགས་
སྒོག་དང་ཐོ་བ་དང༌། འཁོར་ལོ་དང་རྡོ་རྗེ་ཕུར་བུ་འཛིན་པ་སྟེ། འདི་དག་ནི་རྣམ་
པར་སྣང་མཛད་ཀྱིས་དབུ་བརྒྱན་པ་སེར་པོ་གོས་དང་བཅས་པ་གཟའ་ལྷག་དང་
བཀྲ་ཤིས་རྣམ་པར་དག་ པའོ། །ལས་ཐམས་ཅད་ པ་ལ་ནི་ཁ་དོག་ལྗང་ཁུ་མི་
བསྐྱོད་པའི་ཅོད་པན་ཅན་རྡོ་རྗེ་དང་བགྲང་ཕྲེང་དང་། དྲིལ་བུ་དང་པད་མ་འཛིན་
པ་སྒྲ་གཅན་དང་དུས་མེ་རྣམ་པར་དག་པ་སྟེ་ཐམས་ཅད་གཟའ་རེ་རེའི་དག་པས་
ཞལ་གཅིག་པ། ཐུན་མཚམས་བཞིའི་དག་པས་ཕྱག་བཞི་པ། ཉིན་མཚན་གྱི་དག་
པས་ཞབས་གཉིས་པ། རལ་པ་སེར་སྐྱ་དང་མིག་དམར་སེར་ཅན་གོས་དམར་
292 -



སྦྱིན་སྲེག་གི་ཆོ་ག་ནང་གི་མུན་སེལ།
སེར་དང་ལྡན་པའོ། །ཡང་ན་སྤེན་པ་ལ་སྔ་མ་ཕྱེད་དང་ཕྱི་མ་ཕྱེད་ཀྱིས་དབྱེ་བས་
བསད་པ་དང་བསྐྱེད་པ་སྟེ། དེའི་ཚེ་འདི་གཉིས་ནི་ཕྱག་གཉིས་པ་མཚན་མ་དང་པོ་
གཉིས་པ་དང་ལྡན་པའོ། །ཞེས་པ་སྟེ་མེ་ལྷའི་ངེས་པའོ། །
དེ་བཞིན་དུ། ཕྱི་དང་ནང་གི་དུས་ཁྱད་པར་ཡང་ཞི་བ་ལ་ཟླ་བ་དང་ཉི་མའི་
ཞིང་དུ་སྟེ། ཀརྐ་ཊ་ དང་ སེང་གེ་ལའོ། །རྒྱས་པ་ལ་གཟའ་ ལྷག་གི་ཞིང་དུ་ སྟེ་
འཁྲིག་པ་དང་བུ་མོ་ལའོ། །བསད་པ་ལ་སྤེན་པའི་ཞིང་དུ་སྟེ་ཆུ་སྲིན་དང་བུམ་པ་
ལའོ། །བསྐྲད་པ་ལ་ཕུར་བུའི་ཞིང་དུ་སྟེ་གཞུ་དང་ཉ་ལའོ། །དབང་ལ་དཀར་པོའི་
ཞིང་དུ་སྟེ་ཁྱུ་མཆོག་དང་སྲང་ལའོ། །དགུག་པ་ལ་བཀྲ་ཤིས་ཀྱི་ཞིང་དུ་སྟེ་ལུག་
དང་ སྡིག་ པ་ལའོ། །ཞེས་དུས་སྦྱོར་བཅུ་གཉིས་ལ་གཟའ་རྣམས་སོ་སོར་དབང་
བྱེད་པའི་དབྱེ་བས་ལས་ཀྱི་དབྱེ་བ་ངེས་པའོ། །ཞིང་དང་ཁྱིམ་གྱི་ངེས་པ་སྟེ་གཞན་
དུ་ནི་དོན་མེད་པ་དང༌། ཕྱིན་ཅི་ལོག་པར་འགྱུར་རོ། །
དེ་བཞིན་དུ། ཐུན་ཚོད་ལ་སོགས་པ་ཡང་སོ་སོར་ངེས་པ་སྟེ། སྔ་དྲོ་ནས་བརྩམས་
ཏེ་ཐུན་ཚོད་བརྒྱད་ལ་ཞི་བ་ལ་སོགས་པའི་ལས་བརྒྱད་པོ་རིམ་པ་བཞིན་ནོ། །པ་
སངས་དག་ཉི་མ་ལ་ཞུགས་ པ་དང་། བྱེད་པའི་བིཌི་དང་གཞན་ཡང་གདུག་པའི་
གཟའ་དང་སྐར་མ་དང་སྦྱོར་བ་ལ་སོགས་པ་དང་ཉི་མ་ཕྱེད་དང་མཚན་མོ་ཕྱེད་ཀྱི་
དུས་རྣམས་སྤང་བར་བྱ་སྟེ། དྲག་པོ་ལ་ནི་འདི་དག་ཉིད་སྦྱར་བར་བྱའོ་ཞེས་པ་དུས་
ཀྱི་ངེས་པའོ། །
དེ་བཞིན་དུ། འདུག་སྟངས་ཀྱང་ཞི་བ་ལ་དཀྱིལ་ཀྲུང་སྟེ་པུས་མོ་གཡོན་པའི་
སྟེང་དུ་གཡས་པ་ཀན་རྒྱལ་དུ་བཞག་པའོ། །རྒྱས་པ་ལ་རྡོ་རྗེའི་གདན་ནོ། །བསད་
པ་ལ་ལྷ་མིན་གྱི་འདུག་སྟངས་ཏེ་འཐབ་པའི་རྣམ་པའམ་རུས་སྦལ་གྱི་སྟབས་སོ། །
- 293 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བསྐྲད་པ་དང་དབྱེ་བ་ལ་ཙོག་པུ་སྟེ་རྐང་མཐིལ་མཉམ་པར་ས་ལ་བཀོད་ཅིང་ལོང་
བུའི་རྒྱབ་ཏུ་འཕུང་ཚོས་སྦྱར་བའི་པུས་མོ་སྟེང་དུ་སོན་པའོ། །དབང་ལ་དཀྱིལ་
ཀྲུང་ཕྱེད་ པ་ སྟེ་རྐང་ པ་ གཡོན་ པ་ དཀྱིལ་ཀྲུང་བཞིན་དང༌། གཡས་པ་ཙོག་པུ་
བཞིན་ནོ། །དཀུག་པ་ལ་དཀྱིལ་ཀྲུང་ཕྱེད་པ་གཞན་དེ་སྔ་མ་ལས་བཟློག་པའོ། །
རྨོངས་པ་ལ་རྐང་པ་གཡོན་པར་བཤང་ལམ་བཞག་ཅིང་གཡས་པ་ཙོག་པུ་སྟེ།
རིངས་པ་ལ་ནི་དེ་ཉིད་བཟློག་པའོ། །ཞེས་པ་འདུག་སྟངས་ཀྱི་ངེས་པའོ། །
དེ་བཞིན་དུ། སྔགས་ཀྱང་སོ་སོར་ངེས་པ་སྟེ། ཞི་བ་ལ་ན་མཿ ཞེས་པའི་མཐའ་
ཅན་དང༌། རྒྱས་པ་ལ་སྭཱཧཱའི་མཐའ་ཅན་ནོ། །བསད་པ་དང་བསྐྲད་པ་དང་རྣམ་པར་
དབྱེ་བ་རྣམས་ལ་ཧཱུྃ་གི་མཐའ་ཅན་དང༌། དབང་ལ་ཝ་ཥཊ་ ཀྱི་མཐའ་ཅན་དང༌།
དགུག་པ་ལ་བོ་ཥཊ་ཀྱི་མཐའ་ཅན་དང་། རྨོངས་པ་དང་རེངས་པ་དང་ཕུར་བུས་
གདབ་པ་ལ་ཕཊ་ཀྱི་མཐའ་ཅན་ཏེ། ལས་ཐམས་ཅད་པའི་སྦྱིན་སྲེག་ལ་ནི་ཐམས་
ཅད་དུ་སྭཱཧཱའི་མཐའ་ཅན་ནོ། །ཡང་ན་བསད་པ་ལ་སོགས་པ་གསུམ་དང་རྨོངས་
པ་ལ་སོགས་པ་གསུམ་ལ་ཧཱུྃ་ཕཊ་ཀྱི་མཐའ་ཅན་དེ་ཐམས་ཅད་ཀྱི་དང་པོར་ནི་ཨོ་
ཡིག་གོ་ཞེས་པ་སྔགས་ཀྱི་ངེས་པའོ། ། །
དེ་བཞིན་དུ། ཞི་བ་ལ་སོགས་པའི་ལས་དྲུག་ལ་དུས་ཀྱི་འཁོར་ལོ་ཕྱག་ཉི་ཤུ་
རྩ་བཞི་པ་སྟེ། བསད་པ་ལ་སོགས་པའི་ལས་དྲུག་ལ་ནི་ཕྱག་ཉི་ཤུ་རྩ་དྲུག་པའོ། །
གཞན་ཡང་ལས་བརྒྱད་བསྒྲུབ་པ་ལ་ཞལ་བཞིའི་དབྱེ་བ་དང༌། ཞལ་བརྒྱད་ཀྱི་དབྱེ་
བ་ལ་སོགས་པ་དང་། ཐུན་ཚོད་བརྒྱད་ཀྱི་དབྱེ་བ་གཞན་ཡང་གསུངས་པ་ནི་འདིར་
ཡི་གེ་མང་དུ་དོགས་པས་མ་བྲིས་སོ། །
སྔགས་ཀྱི་ངེས་པ་གཞན་ནི་སྒྲུབ་ཐབས་སུ་ཡང་དག་པར་བསྡུས་སོ། །དེ་ལྟར་
-294-



སྦྱིན་སྲེག་གི་ཆོ་ག་ནང་གི་མུན་སེལ།
བསྟན་པ་ཐམས་ཅད་ལ་ཡང་གང་གིས་ཞི་བར་འགྱུར་བ་དེས་རིམས་འཕྲོག་པའོ།།
གང་གིས་བསྐྲད་པར་འགྱུར་བ་དེས་རྣམ་པར་དབྱེ་བའོ། །གང་གིས་དགུག་པར་
འགྱུར་བ་དེས་བསྐྱོད་པའོ། །གང་གིས་རེངས་པར་འགྱུར་བ་དེས་ཕུར་བུས་གདབ་
པ་སྟེ་དེ་ལྟར་ན་ལས་བཅུ་གཉིས་དང་བརྒྱད་ཀྱི་དབྱེ་བསྡུ་ངེས་པའོ། །
དེ་བཞིན་དུ། དགང་གཟར་གྱི་ངེས་པ་ནི། སྙིང་གའི་པད་མ་ནས་རྡོ་རྗེའི་མཐར་
ཐུག་པ་ནི་རྣམ་པར་དག་པས་དགང་གཟར་གྱི་ཡུ་བ་ཁྲུ་གང་བ་སྟེ་དེའི་རྩེ་མོར་གྲུ་
བཞི་པའི་སྣོད་སྙིམ་པའི་རྣམ་པ་དང་དཔངས་སུ་སོར་གཅིག་དང་ལྡན་པའི་གཞི་ལ་
པད་མའོ། །དེའི་རྩེ་མོར་ཡང་མར་གྱི་རྒྱུན་འབྱུང་བའི་རྡོ་རྗེ་རྩེ་ལྔ་པའི་རྭ་དབུས་མ་
སྦུབས་ཀྱི་རྣམ་པ་སྟེ། ནང་དུ་དབུ་མའི་མཐར་རྡོ་རྗེའི་སྦུགས་ལས་གཅིན་དང་ཁུ་
བའི་རྒྱུན་འབྱུང་བ་ཇི་ལྟ་བ་བཞིན་དུའོ། །བླུགས་གཟར་ཡང་མཛོད་སྤུ་ནས་སྙིང་
གའི་མཐར་ཐུག་པའི་དག་པས་ཁྲུ་གང་བའི་ཡུ་བ་ལ་རྩེ་མོར་ཁྱོར་བའི་རྣམ་པའི་
པད་མ་སོར་དྲུག་པ་སྟེ། ཡུ་བ་སྣ་ཚོགས་རྡོ་རྗེས་མཚན་པའོ། །དེ་ལྟར་ན་མར་གྱི་
དགང་བླུགས་དང་རྫས་ཀྱི་བསྲེགས་བླུགས་ཀྱི་དོན་དུ་དགང་གཟར་དང་བླུགས་
གཟར་ངེས་པའོ། །དེ་ལྟར་ལས་སོ་སོ་ལ་ངེས་པའི་ཆོ་ག་མཐའ་དག་གསལ་པར་
རྟོགས་ནས་ཕན་ཚུན་འཁྲུགས་པ་མེད་པར་བསྒྲུབ་པར་བྱའི་གཞན་དུ་ན་དོན་མེད་
པར་འགྱུར་ཏེ། དང་པོའི་སངས་རྒྱས་དང༌། དགྱེས་པའི་རྡོ་ རྗེ་ རྩ་བའི་རྒྱུད་ལས།
རིགས་གཞན་དང་ནི་བྱ་བ་གཞན། །དུས་དང་དེ་བཞིན་སྔགས་ཀྱི་རིགས། །གནས་
དང་ ཕྱོགས་དང་ རྟེན་གཞན་ གྱི། །ལས་རྣམས་ཀུན་ལས་འབྲས་བུ་མེད། །ཅེས་
གསུངས་ཤིང་། བསྡུས་པའི་རྒྱུད་ཀྱི་རྒྱལ་པོ་ལས་ཀྱང་། གནས་གཞན་དང་ནི་སྐྱེ་
གནས་གཞན་དུ་མི་རྣམས་ཀྱིས་ནི་སྐྱེ་བ་འབུམ་ཕྲག་གིས་ཀྱང་འགྲུབ་མི་འགྱུར། །
- 295 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཞེས་པ་དང་། རྐང་པའི་སོར་མོ་རྣམས་ཀྱི་ནད་ལ་སྤྱི་བོར་སྨན་རྣམས་ཀྱིས་ནི་རབ་
ཏུ་བྱུག་པར་བྱེད་པ་བཞིན། །ཞེས་པ་དང་། དབང་གི་དོན་དུ་ས་ནི་ཡོངས་བརྟགས་
ནགས་དང་གྲོང་ཁྱེར་གྲོང་རྡལ་གྲོང་གི་ཕྱོགས་ཀྱི་ཆ་དག་དང་། །ཐབ་ཁུང་རྣམས་
ཀྱི་མཚན་ཉིད་དང་ནི་བུམ་པ་དང་བཅས་རྡུལ་ཚོན་སྦྱིན་སྲེག་ཕུར་བུ་ལ་སོགས་
དང་། །སློབ་མ་རྣམས་ནི་བསྡུ་བ་དག་དང་གང་ཡང་རྒྱལ་བའི་བདག་པོ་མཆོག་གི་
དཀྱིལ་ འཁོར་འབྲི་བ་དག །སློབ་དཔོན་གྱིས་ནི་ཤེས་ནས་དགེ་དང་མི་དགེའི་
འབྲས་སླད་ཞི་བ་ལ་སོགས་མཐའ་དག་རབ་ཏུ་བྱ། །ཞེས་པ་དང༌། དེ་ཉིད་ཀྱི་
འགྲེལ་པར་ཡང་། དགེ་བ་དང་མི་དགེ་བའི་ལས་ཀྱི་འབྲས་བུའི་དོན་དུ་ཞི་བ་ལ་
སོགས་པ་བྱའོ་ཞེས་པ་ནི་རྡོ་རྗེ་ སློབ་དཔོན་གྱིས་སོ། །སློབ་མ་རྣམས་ནི་བསྡུ་བ་
དག་དང་གང་ཡང་དཀྱིལ་འཁོར་བྲི་བར་དག་ཤེས་ནས་བྱའོ་ཞེས་པ་ནི་ངེས་པའོ།།
གདུག་པའི་སློབ་དཔོན་ཕ་རོལ་སློབ་དཔོན་རྫས་ལ་ཆགས་པས་ཡོངས་སུ་ཤེས་
པར་མེད་པར་བྱེད་ན་དམྱལ་བར་འགྲོ་བར་འགྱུར་རོ་ཞེས་པ་ནི་སློབ་དཔོན་ལ་
རྗེས་སུ་བསྟན་པའི་ཚིགས་སུ་བཅད་པའོ། །ཞེས་པ་དང༌། ཡང་དེ་ཉིད་ལས་སྔར་
གསུངས་པའི་གདན་དང་སྦྱིན་སྲེག་གི་རྫས་ལ་སོགས་པའི་ངེས་པ་བསྔགས་པས་
རིག་པར་བྱའོ་ཞེས་པ་ནི་རྣལ་འབྱོར་དང་རྣལ་འབྱོར་མའི་རྒྱུད་ལ་སོགས་པ་
ཐམས་ཅད་ལ་བཅོམ་ལྡན་འདས་ཀྱི་ངེས་པའོ། །འདིར་དཀར་པོའི་བསམ་གཏན་
ནི་ཞི་བའི་གཟུགས་ནི་ཞི་བའི་ལས་བྱེད་ཀྱིས་བསད་པ་ལ་སོགས་པ་མི་བྱེད་དོ། །
དེ་བཞིན་དུ། ནག་པོའི་བསམ་གཏན་དྲག་པོའི་གཟུགས་ནི་བསད་པ་བྱེད་ཀྱི་
དབང་དུ་བྱ་བ་ལ་སོགས་པ་མི་བྱེད་དོ། །དེ་བཞིན་དུ། དམར་པོའི་བསམ་གཏན་
ཆགས་པའི་གཟུགས་ནི་དབང་དུ་བྱ་བ་བྱེད་ཀྱིས་རེངས་པ་ལ་སོགས་པ་མི་བྱེད་དོ།།
- 296 -



སྦྱིན་སྲེག་གི་ཆོ་ག་ནང་གི་མུན་སེལ།
དེ་བཞིན་དུ། སེར་པོའི་བསམ་གཏན་རེངས་པའི་གཟུགས་ནི་རེངས་པར་བྱེད་ཀྱི་
ཞི་བ་ལ་སོགས་པ་མི་བྱེད་དོ། །ཞེས་པ་དང་། གང་ཞིག་ཞི་བ་བྱེད་པ་དེ་ནི་བསད་
པ་ལ་སོགས་པ་མི་བྱེད་དོ། །གང་ཞིག་བསད་པ་བྱེད་པ་དེ་ནི་དབང་ལ་སོགས་པ་
མི་བྱེད་དོ། །གང་ཞིག་དབང་དུ་བྱ་བ་བྱེད་པ་དེ་ནི་རེངས་པ་ལ་སོགས་པ་མི་བྱེད་
དོ། །གང་ཞིག་རེངས་པ་བྱེད་པ་དེ་ནི་ཞི་བ་ལ་སོགས་པ་མི་བྱེད་དོ། །ཞེས་པ་དང་།
འདིར་ཟླུམ་པོའི་ཐབ་ཏུ་ཨུ་དུམ་བཱ་ར་ལ་སོགས་པ་འོ་མ་ཅན་གྱི་ཤིང་གི་ཡམ་ཤིང་
དང་དུར་བ་དང་འོ་མ་རྣམས་ཀྱིས་སྦྱིན་སྲེག་བྱས་པའི་སྔགས་ནི་ཞི་བ་བྱེད་ཀྱི་རྒྱས་
པ་ལ་སོགས་པའི་ལས་མི་བྱེད་དོ། །གྲུ་བཞིའི་ཐབ་ཏུ་སྔར་བརྗོད་པའི་ཡམ་ཤིང་
དང་འབྲུ་དང་མར་རྣམས་ཀྱིས་སྦྱིན་སྲེག་བྱས་པ་ནི་རྒྱས་པ་བྱེད་ཀྱི་བསད་པ་ལ་
སོགས་པ་མི་བྱེད་དོ། །གཞུའི་རྣམ་པའི་ཐབ་ཏུ་རུས་པའི་ཡམ་ཤིང་དང་མིའི་ཤ་
དང་དུག་དང་ཁྲག་རྣམས་ཀྱིས་སྦྱིན་སྲེག་བྱས་པས་ནི་བསད་པ་བྱེད་ཀྱི་བསྐྲད་པ་
ལ་སོགས་པ་མི་བྱེད་དོ། །ཟུར་ལྔ་པའི་ཐབ་ཏུ་བྱ་རོག་གི་མཇུག་མ་དང་མིའི་ཞག་
དང་སྐེ་ཚེ་རྣམས་ཀྱིས་སྦྱིན་སྲེག་བྱས་པས་ནི་བསྐྱེད་པ་བྱེད་ཀྱི་དབང་དུ་བྱ་བ་ལ་
སོགས་པ་མི་བྱེད་དོ། །ཟུར་བདུན་པའི་ཐབ་ཏུ་ཀཾ་ཤུ་ཀའི་ཡམ་ཤིང་དང་མེ་ཏོག་
དམར་པོ་དང་རྡོ་རྗེའི་ཆུས་སྦྱིན་སྲེག་བྱས་པས་ནི་དགུག་པ་བྱེད་ཀྱི་དབང་དུ་བྱ་བ་
ལ་སོགས་པ་མི་བྱེད་དོ། །ཟུར་གསུམ་པའི་ཐབ་ཏུ་སེང་ལྡེང་གི་ཡམ་ཤིང་དང་རྡུལ་
དང་བིལ་བའི་མེ་ཏོག་རྣམས་ཀྱིས་སྦྱིན་སྲེག་བྱས་པས་ནི་དབང་དུ་བྱ་བ་བྱེད་ཀྱི་
རེངས་པ་ལ་སོགས་པ་མི་བྱེད་དོ། །ཞེས་པ་ལ་སོགས་པ་རྒྱ་ཆེར་གསུངས་ཤིང༌།
འཁོར་ལོ་སྡོམ་པའི་འགྲེལ་པར་ཡང་། ཕྱིན་ཅི་ལོག་པའི་སྔགས་བཟླས་པ་དང༌།
སྦྱིན་སྲེག་གི་ཆོ་ག་དང་། ཕྱིན་ཅི་ལོག་པའི་གནས་སུ་དཀྱིལ་འཁོར་བཞེངས་པ་དང༌།
- 297 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཕྱིན་ཅི་ལོག་པའི་ཐབ་ཁུང་དང༌། ཕྱིན་ཅི་ལོག་པའི་སྦྱིན་སྲེག་གི་རྫས་རྣམས་ཀྱིས་
བྱིས་པ་རྣམས་ཀྱི་དངོས་གྲུབ་བསྒྲུབ་པ་ཐམས་ཅད་དུ་འབྲས་བུ་མེད་པར་འགྱུར་
རོ། །ཞེས་གསུངས་པའི་ཕྱིར་རོ། །ལས་རབ་འབྱམས་ཀྱི་ངེས་པ་མདོར་བསྡུས་པ་
སྟེ། རྒྱས་པར་ནི་རྩ་བའི་རྒྱུད་རྣམས་ལས་རྟོགས་པར་བྱའོ། །དེ་དང་ཕྲད་པའི་སྐལ་
བ་མེད་ན་བྱང་ཆུབ་སེམས་དཔའ་རྣམས་ཀྱི་འགྲེལ་པ་ལས་རྟོགས་པར་བྱའོ། །དེ་
དང་ཡང་ཕྲད་པའི་སྐལ་བ་མེད་ན་ནི་སྡིག་པ་བཤགས་པ་ལ་སོགས་པས་སྒྲིབ་པ་
སྦྱང་ཞིང་སྨོན་ལམ་གདབ་པར་བྱ་བ་ཁོ་ན་སྟེ། གང་གི་ཕྱིར་དེ་དག་དང་ཕྲད་པ་
མེད་ན། བསྡུས་པའི་རྒྱུད་ཙམ་དང་པཎྜི་ཏ་ལ་སོགས་པ་རྣམས་ཀྱི་འགྲེལ་པས་ནི་
སྔགས་ཀྱི་དྲང་བའི་དོན་ཡང་ཇི་ལྟ་བ་བཞིན་མི་རྟོགས་ན། ངེས་པའི་དོན་ལྟ་སྨོས་
ཀྱང་ཅི་དགོས། དེ་ཡང་དཔལ་ལྡན་དྲི་མ་མེད་པའི་འོད་ལས། དཔལ་ལྡན་རྡོ་རྗེ་
ཐེག་པ་ལ་གནས་མངོན་ཤེས་མེད་གང་བསྟན་བཅོས་དུ་མ་ཡི། །རྣམ་རྟོག་ཆོས་ཀྱི་
སེམས་ཀྱིས་མཁས་པ་ཉིད་ཀྱི་དྲེགས་ལྡན་འགྲེལ་བཤད་ཆེ་བྱེད་པ། །དེ་ནི་གླང་
ཆེན་ལོང་བ་མྱོས་པ་དང་མཚུངས་རང་གི་རྒྱུད་ནི་འཇོམས་བྱེད་ཅིང་། །དགྲ་ཡི་
རྒྱུད་ནི་རྒྱལ་བའི་སླད་དུ་གང་གནས་འདི་ནི་རྟག་ཏུ་བདུད་ཀྱི་གཉེན། །མཁས་པ་
མངོན་པའི་ང་རྒྱལ་དང་ལྡན་རྒྱལ་བདག་གསུང་ནི་མི་ཤེས་དང་ཚུལ་རྟག་ལོང་
བས། །ཐེག་མཆོག་འགྲེལ་བཤད་བྱས་ཏེ་ལོང་བ་གཞན་དག་ལྷུང་དུ་བཅུག་ནས་
དམྱལ་བར་རབ་ཏུ་འཇུག །ཅེས་པ་དང་། གང་དག་མངོན་ཤེས་ལྔ་མེད་དེ་དག་ང་ནི་
རྒྱལ་བའི་དབང་པོ་ཡིན་ཞེས་བརྫུན་སྨྲ་བ། །མ་འོངས་དུས་སུ་རྟོག་གེ་ལ་སོགས་
བསྟན་བཅོས་ཀྱིས་བསྐྱེད་སྣ་ཚོགས་བློས། །སངས་རྒྱས་པ་ཡང་གཞན་གྱི་རྟོག་གེ་
དང་ཕྲད་དབང་གིས་ལོག་པར་འབྱུང་འགྱུར་ཏེ། །རྟོག་གེ་བསྐྱེད་པ་དེ་ཡིས་འདོད་
-298-



D
སྦྱིན་སྲེག་གི་ཆོ་ག་ནང་གི་མུན་སེལ།
པའི་ཡུལ་ལ་ལམ་ནི་སྟོན་པར་བྱེད་པ་ཡི། །བློ་ངན་དེ་དག་ཁོ་ནའི་སྐྱོན་ནི་འཇོམས་
པར་བྱེད་པའི་འགྲེལ་བཤད་བདག་གིས་བྲི། །ཞེས་པ་ལ་སོགས་པ་འཕགས་པ་
སྤྱན་ རས་ གཟིགས་ ཀྱིས་ གསུངས་ཤིང་། དཔལ་ཕྱག་ན་རྡོ་ རྗེས་ ཀྱང་། དེ་ལྟར་
རྒྱུད་ཐམས་ཅད་དུ་གསུངས་པའི་དོན་ནི། གཙོ་བོར་རྩ་བའི་རྒྱུད་བྱང་ཆུབ་སེམས་
དཔའ་རྣམས་ཀྱིས་མཛད་པའི་འགྲེལ་བཤད་ཀྱིས་མཐར་ཐུག་གི་དོན་འདི་ཐམས་
ཅད་ ཡུལ་ གཞན་ལྷོ་དང་ བྱང་དུ་སོང་སྟེ་ཤེས་ པར་ བྱའོ། །གཞན་དུ་མཁས་པ་
མངོན་པའི་ང་རྒྱལ་དང་ལྡན་པ་རྣམས་ཀྱིས་བྱས་པའི་འགྲེལ་བཤད་ཀྱིས་གསང་
བའི་དོན་རྟོགས་པར་མི་འགྱུར་རོ། །ཞེས་པ་དང༌། མཁས་པ་མངོན་པའི་ང་རྒྱལ་
གྱིས་རྒྱུད་ལ་དཀའ་འགྲེལ་དང་འགྲེལ་བཤད་བྱེད་པ་འབྱུང་བར་འགྱུར་རོ། །རྒྱུད་
ཀྱི་དོན་ཕྱིན་ཅི་ལོག་ཏུ་བསྟན་ནས་དམྱལ་བར་འགྲོ་བ་འབྱུང་བར་འགྱུར་རོ། །ཞེས་
པ་ལ་སོགས་པས་འཁོར་ལོ་སྡོམ་པ་བསྡུས་པའི་རྒྱུད་ཀྱི་འགྲེལ་པར་རྒྱ་ཆེར་གསུངས་
ལ། དཔལ་དགྱེས་པའི་རྡོ་རྗེ་བསྡུས་པའི་རྒྱུད་ཀྱི་འགྲེལ་པར་ཡང་། འགྲེལ་པ་མ་
རྟོགས་བསྡུས་པའི་རྒྱུད། །ཚུལ་ངན་རྣམས་ཀྱིས་སྟོན་པར་བྱེད། །ཅེས་པ་དང་། རྟོག་
གེ་བསྟན་བཅོས་ང་རྒྱལ་གྱིས། །གང་ཞིག་འགྲེལ་པ་བྱེད་པར་འགྱུར། །ཞེས་པ་
ལ་སོགས་པ་འཕགས་པ་རྡོ་རྗེ་སྙིང་པོས་རྒྱ་ཆེར་གསུངས་སོ། །དེ་ཕྱིར་ར་གན་ཁ་
བསྒྱུར་དང་། །འཛམ་བུའི་ཆུ་བོའི་གསེར་དག་དང་། །མེ་ཁྱེར་དང་ནི་པད་མའི་གཉེན།།
མཚུངས་པར་ལྟ་བའི་གདོན་འདི་སྤོངས། །དེ་ལྟར་ལས་ཀྱི་རྣམ་པར་དབྱེ་བས་ཆོ་
གའི་ངེས་པ་རྒྱ་ཆེར་རྟོགས་ནས་གང་དང་གང་བསྒྲུབ་པར་འདོད་པ་དེ་དང་དེའི་
སྦྱིན་སྲེག་ལ་སོགས་པ་བྱའོ། །
དེ་ལ་རེ་ཤིག་བསོད་ནམས་ཀྱི་ཚོགས་ཀྱི་དོན་དུ་ཞི་བའི་ལས་ཐམས་ཅད་
- 299 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
པའི་སྦྱིན་སྲེག་བྱ་བར་འདོད་ན། དེའི་ཚེ་འདི་ལྟར་བྱས་ཏེ་སེམས་ཅན་ཐམས་ཅད་
ཀྱི་སྡིག་པ་དང་ནད་དང་བར་དུ་གཅོད་པ་དང་སྐལ་བ་ངན་པ་དང་ལྟུང་བ་ལ་
སོགས་པ་མི་མཐུན་པའི་ཕྱོགས་ཐམས་ཅད་ཞི་བར་འདོད་པའི་བསམ་པས་ཇི་
སྐད་བཤད་པའི་ས་གཞིར་ལས་ཐམས་ཅད་པའི་ཐབ་ཁུང་ཟླུམ་པོ་སྔར་ཇི་སྐད་
བསྟན་པ་ལྟར་བརྩིག་པའམ་བྲིས་པ་ཡང་རུང་སྟེ་ལེགས་པར་འདུས་བྱས་ནས་ཞི་
བའི་ལས་ལ་བསྟན་པའི་མཆོད་ཡོན་དང་དྲི་དང་མེ་ཏོག་ལ་སོགས་པ་མཆོད་པ་
རྣམས་དང་། ལས་ཐམས་ཅད་པ་ལ་བསྟན་པའི་གོས་ལ་སོགས་པ་དང་། ཕུར་བུ་
དང་བུད་ཤིང་དང་ཡམ་ཤིང་དང་བསྲེག་རྫས་དང་། གཞན་ཡང་རྡོ་རྗེ་དྲིལ་བུ་དང་
དགང་གཟར་བླུགས་གཟར་ལ་སོགས་པ་ཉེ་བར་མཁོ་བ་མཐའ་དག་ཚོགས་པར་
བྱས་ནས་ཞི་བའི་ལས་ལ་བསྟན་པའི་གཟའ་སྐར་ལ་སོགས་པ་དུས་བཟང་པོ་ལ་རྡོ་
རྗེ་སློབ་དཔོན་རྒྱན་ཐམས་ཅད་ཀྱིས་ཉེ་བར་བརྒྱན་ཅིང་གྲོགས་ཤིན་ཏུ་ཡིད་གཞུངས་
པ་དང་ལྡན་པས་སྒྲུབ་ཐབས་སུ་བསྟན་པ་ལྟར་དང་པོ་ཁ་དག་པ་ལ་སོགས་པ་དང་
བདུད་བསྲེག་པ་དང་བསྲུང་བའི་འཁོར་ལོ་སྔོན་དུ་འགྲོ་བས་རྡོ་རྗེ་ཕུར་བུ་རྣོ་ཞིང་
འབར་བ་རྣམས་ལ་ཁྲོ་བོའི་རྒྱལ་པོར་ཡང་དག་པར་བསྒོམས་ནས་གནས་བཅུ་
རྣམས་ཀྱི་གདུག་པའི་སྟེང་དུ་སྔགས་དང་བཅས་པས་གདབ་པར་བྱ་ཞིང་བརྡུང་བའི་
སྔགས་དང་རྡོ་རྗེ་ཐོ་བས་བརྡུང་བར་བྱའོ། །དེ་ནས་ཕྱོགས་བཅུའི་ཕུར་བུ་རྣམས་
ལ་ཁྲོ་བོའི་རྒྱལ་པོ་བཙུན་མོར་བཅས་པ་རྣམས་སྔགས་ཀྱི་ཚིག་གིས་བཀོད་ནས་
བསྲུང་བར་བྱའོ། །དེ་ནས་དང་པོར་ལྷ་ཁང་ནས་བླང་བའི་མེ་ཙན་དན་ནམ་ཨ་ཀ་
རུའམ་ཐང་ཤིང་ལ་སོགས་པ་དྲི་བཟང་པོ་རྣམས་སམ་འོ་མ་ཅན་གྱི་ཤིང་རྣམས་
ཀྱིས་སྦར་བར་བྱའོ། །འདིར་མེ་སྦར་བ་ཡང་རླུང་ཡབ་ལ་སོགས་པས་བྱའི་ཁའི་
- 300 -



སྦྱིན་སྲེག་གི་ཆོ་ག་ནང་གི་མུན་སེལ།
རླུང་གིས་ནི་མ་ཡིན་ནོ། །དེ་ནས་ཨོཾ་ཨཱཿཧཱུྃ་ཧྲཕཊ། ཅེས་པ་འདི་དང་མཆོད་ཡོན་
གྱི་སྣོད་ནས་ཀུ་ཤའི་རྩེ་མོས་བླངས་པའི་དྲི་ཆུས་ཐབ་ཀྱི་ཕྱོགས་བཅུར་བསང་
གཏོར་བྱ་སྟེ། མཆོད་རྫས་དང་བསྲེག་རྫས་དང་ཡམ་ཤིང་ལ་སོགས་པ་ཐམས་
ཅད་ལའོ། །དེ་ནས་བདག་ཉིད་ཞི་བའི་འདུག་སྟངས་ཀྱིས་སྔར་བསྟན་པའི་གདན་
ལ་འདུག་སྟེ་ལྷའི་རྣལ་འབྱོར་བརྟན་པོ་དང་ལྡན་པས་ཐབ་ཁུང་དང་རང་གི་སྙིང་
ཁར་གྲངས་བཞིན་དུ་མཆོད་སྦྱིན་དང་འདོད་པའི་མེ་ལྷ་བསྒོམ་པར་བྱ་སྟེ། པད་མ་
དང་ཟླ་བའི་སྟེང་དུ་མེ་ལྷ་ལྗང་ཁུ་བཞད་པའི་ཞལ། ཕྱག་གཡས་པ་གཉིས་ཀྱིས་རྡོ་
རྗེ་དང་བགྲང་ཕྲེང་དང་། གཡོན་པ་གཉིས་ཀྱིས་དྲིལ་བུ་དང་པད་མ་འཛིན་ཅིང་མི་
བསྐྱོད་པའི་ཅོད་པན་ཅན་རལ་པ་ཤིན་ཏུ་སེར་སྐྱ་དང་མིག་དམར་སེར་དང་ལྡན་
པ་སོ་སོར་ཡང་དག་པར་བསྒོམས་ནས་དེ་དང་དེའི་ཐུགས་ཀར་ཟླ་བ་ལ་གནས་
པའི་ཛཡིག་ཡོངས་སུ་གྱུར་པ་ལས་རྡོ་རྗེ་ལྕགས་ཀྱུ་འོད་ཟེར་འཕྲོ་བ་རྣམ་པར་
སྤྲོས་ཏེ། དེས་སོ་སོའི་ཡེ་ཤེས་སེམས་དཔའ་བཀུག་ནས་དམ་ཚིག་སེམས་དཔའ་
དང་ལྷན་ཅིག་རོ་མཉམ་པར་བྱའོ། །དེ་ཡང་ཨེ་ཧི་ཨེ་ཧི་མཧཱ་བྷུ་ཏ་དེ་བ་རི་ཎི་དཱི་ཛ་
སལྟ་མ་གྲི་ཧཱི་ཏཱ་ཡུ་དྷཾ་མཧཱ་རསྨི་ཨ་སྨིན་སཾ་ནི་ཧི་ཏོ་བྷ་བ་བཛྲ་དྷ་ར་ཨཛྫཱ་པ་ཡ་ཏི་
སྭཱཧཱ། ཞེས་པ་མཆོད་སྦྱིན་གྱི་མེ་སྤྱན་དྲང་བའི་སྔགས་དང་། དེ་བཞིན་དུ། འདོད་
པའི་མེ་སྤྱན་དྲང་བའི་སྔགས་ཀྱང་བརྗོད་དེ། སོ་སོར་ཛཡིག་དང་རྡོ་རྗེ་ལྕགས་
ཀྱུའི་ཕྱག་རྒྱས་དགུག་པར་བྱའོ། །དེ་ནས་ཧཱུྃ་ཡིག་དང་རྡོ་ རྗེའི་ཕྱག་རྒྱས་གཞུག་
པར་བྱ་ཞིང་། བཻ་ཡིག་དང་ཞགས་པའི་ཕྱག་རྒྱས་བཅིང་བར་བྱ་སྟེ། ཧོ༔ཡིག་དང་
དྲིལ་བུའི་ཕྱག་རྒྱས་མཉེས་པར་བྱས་ནས་རྡོ་རྗེ་དྲིལ་བུ་དཀྲོལ་དེ་དབང་དུ་བྱ་བའོ།།
དེ་ནས་རྡོ་རྗེ་ཁུ་ཚུར་སྟེང་དུ་མཐེ་བོས་མནན་པའི་ཕྱག་རྒྱས་སྙིང་གའི་མེ་ལྷ་དེ་ཉིད་
- 301-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སླར་ཡང་། ཐབ་ཁུང་དུ་པད་མའི་ལྟེ་བ་ལ་ཁྱབ་བྱེད་དུ་གཞག་པར་བྱ་སྟེ། སྙིང་ག་
ནས་དབུགས་ཕྱིར་འབྱུང་བ་དང་ལྷན་ཅིག་ཏུའོ། །དེ་ལ་འདོད་པའི་མེ་སྤྱན་དྲང་
བའི་སྔགས་ནི། ཨོཾ་སརྦ་པཱ་པཾ་ད་ཧ་ན་བཛྲ་ཨག་ནི་བཛྲ་སཏྭ་སརྦ་པཱ་པཾ་ད་ཧ་ད་ཧ་
སྭཱཧཱ། ཞེས་པ་སྟེ་མེ་གཞན་ཡེ་ཤེས་ཀྱི་མེ་ཀུན་ཏུ་དགའ་བའི་ཆོས་སོ། །ཡེ་ཤེས་ཀྱི་
མེ་ནི་ཡེ་ཤེས་ཀྱི་སྐུ་སྒྲིབ་པ་མེད་པའི་ཕུང་པོ་ལ་སོགས་པ་སྟེ་རྡོ་རྗེ་དབྱིངས་ཀྱི་
དཀྱིལ་འཁོར་ཆེན་པོའོ། །
དེ་བཞིན་དུ། ཁྱིམ་བདག་གི་མེ་ཡང་། ཨོཾ་བཛྲ་ཨ་ན་ལ་སརྦ་བྷུ་ཏཱ་ན་ཛྭ་ལ་ཡ་
སརྦན་བྷསྨི་ཀུ་རུ་སརྦ་ཛྙཱ་ན་དུཊྚན་ཧཱུྃ་ཕཊ་སྭཱཧཱ། ཞེས་པ་འདིས་སྤྱན་དྲང་བར་བྱ་
སྟེ། འདི་ནི་གཟའ་བདུན་གྱི་བདག་པོ་རྟ་བདུན་པའི་ཤིང་རྟ་ཅན་ཉི་མའོ། །དེ་ཡང་
ལྕེ་བདུན་དང་ལྡན་པ་སྟེ་གཟའ་བདུན་གྱི་དབྱེ་བས་སོ། །དེ་ལ་བསྲེག་བྱ་འདུལ་བ་
ཡང་ལས་ཀྱི་དབྱེ་བས་སོ་སོར་ངེས་པ་སྟེ། ཞི་བ་ལ་ཟླ་བའི་ལྕེ་དང༌། རྒྱས་པ་ལ་ཉི་
མའི་ལྕེ་དང༌། བསད་པ་དང་བསྐྲད་པ་དང་དབྱེ་བ་ལ་སྤེན་པའི་ལྕེ་དང་། དབང་
ལ་པ་སངས་ཀྱི་ལྕེ་དང༌། དགུག་པ་ལ་ཕུར་བུའི་ལྕེ་དང་། རྨོངས་པ་ལ་གཟའ་ལྷག་
གི་ལྕེ་དང་། རེངས་པ་ལ་བཀྲ་ཤིས་ཀྱི་ལྕེ་ལའོ། །དེ་ལྟར་ན་ཁྱིམ་བདག་གི་མེ་དང་།
བསྲེག་བྱ་ཟ་བའི་མེ་དང་། བདེན་པ་ཡེ་ཤེས་ཀྱི་མེ་ཀུན་ཏུ་དགའ་བའི་ཆོས་ཏེ། དེ་
དག་ལྷན་ཅིག་གཅིག་ཏུ་འདུས་པར་གྱུར་པ་ལ་མཆོད་ཡོན་དང་མཆོད་པ་དང་སྦྱིན་
སྲེག་ཐམས་ཅད་དབུལ་བར་བྱ་སྟེ། ཀུན་ཏུ་དགའ་བའི་ཆོས་ཅན་ཡེ་ཤེས་ཀྱི་མེའི་
དོན་དུའོ། །དེ་ནས། ཨོ་པྲ་ཝ་ར་སད་ཀཱ་རོ་མཧཱ་རསྨིན་པྲ་ཏིཙྪ་སྭཱཧཱ། ཞེས་པ་འདིས་
དང་པོར་མཆོད་ཡོན་དབུལ་བར་བྱ་སྟེ། མེ་ཏོག་དཀར་པོ་དྲི་བཟང་པོར་དང་བཅས་
པའི་ཆུ་གཙང་མའོ། །དེ་ནས་མཆོད་པ་མཐའ་དག་དབུལ་བར་བྱ་སྟེ། ཨོཾ་བཛྲ་
- 302 -



སྦྱིན་སྲེག་གི་ཆོ་ག་ནང་གི་མུན་སེལ། །
གནཾ་པྲ་ཏིཙྪ་སྭཱཧཱ། ཨོཾ་བཛྲ་པུཎྞཾ་པྲ་ཏིཙྪ་སྭཱཧཱ། ཨོཾ་བཛྲ་དྷུ་པཾ་པྲ་ཏིཙྪ་སྭཱཧཱ། ཨོཾ་བཛྲ་དཱི་
པཾ་པྲ་ཏིཙྪ་སྭཱཧཱ། ཨོཾ་བཛྲ་ནེ་བེ་ཧཱུྃ་པྲ་ཏིཙྪ་སྭཱཧཱ། ཨོཾ་བཛྲ་ཨ་ཀྵ་ཏཾ་པྲ་ཏིཙྪ་སྭཱཧཱ། ཨོཾ་
བཛྲ་ལཱ་སྱ་པྲ་ཏིཙྪ་སྭཱཧཱ། ཨོཾ་བཛྲ་ཧཱ་སྱ་པྲ་ཏིཙྪ་སྭཱཧཱ། ཨོཾ་བཛྲ་བཱ་ཏྱཾ་པྲ་ཏིཙྪ་སྭཱཧཱ། ཨོཾ་
བཛྲ་ནི་ཏྱཾ་པྲ་ཏཱིཙྪ་ སྭཱཧཱ། ཨོཾ་བཛྲ་གཱི་ཏྱཾ་པྲ་ཏིཙྪ སཱཧཱ། ཨོཾ་བཛྲ་ཀཱ་མཾ་པྲ་ཏིཙྪ་ སྭཱཧཱ།
ཞེས་པ་རྣམས་ཀྱིས་མཆོད་པ་བཅུ་གཉིས་ཕུལ་ནས། གཞན་ཡང་ཞབས་བསིལ་དང་
གོས་ལ་སོགས་པ་རྣམས་དང༌། ནང་གི་མཆོད་པ་དང་དམ་ཚིག་གི་རྫས་རྣམས་ཀྱིས་
ཀྱང་མཆོད་པར་བྱའོ། །
དེ་ནས་ཞི་བའི་ལས་ཐམས་ཅད་བསྒྲུབ་པའི་ཏིང་ངེ་འཛིན་བརྟན་པོ་དང་ལྡན་
པས་ཡམ་ཤིང་མར་གྱིས་སྦགས་པ་རྣམས་བསྲེགས་ནས་བླུགས་གཟར་གྱིས་སྦྱིན་
སྲེག་གི་རྫས་རྣམས་དང་། དགང་གཟར་གྱིས་བསྲེག་བླུགས་རྣམས་དབུལ་བར་བྱ་
སྟེ། མེའི་ཞལ་དུའོ། །འདིར་ཁྱིམ་བདག་གི་མེའི་ལྕེ་ནི་ཟླ་བའི་ལྕེ་ལའོ། །དབང་གི་
ཚེ་བླུགས་གཟར་མེད་ན་དེའི་ཚེ་ལག་པ་གཡོན་པ་ཀན་རྐྱལ་དང་བཅས་པ་མཆོད་
སྦྱིན་གྱི་མཐེ་བོས་རྫས་རྣམས་བསྐྱོད་དེ་མེ་ཞལ་ཕྱེ་བ་ལ་དབུལ་བར་བྱ་ཞིང་།
དེས་ཀྱང་དེ་དག་གསོལ་བར་བསམ་པར་བྱའོ། །དེ་ལ། ཨོཾ་ཨཱ༔ཧཱུྃ་ཧོཧཾ་ཀཿསྭཱཧཱ།
ཞེས་པ་དྲུག་གི་ཨུ་དུམ་བཱ་ར་ལ་སོགས་པ་སྔར་བསྟན་པའི་ཡམ་ཤིང་མར་གྱིས་
སྦགས་པ་བརྒྱ་རྩ་བརྒྱད་དབུལ་བར་བྱའོ། །དེ་ནས། ཨོཾ་ཧཱུྃ་ཧཱུྃ་ཧཱུྃརཱ་ཧཱུྃ་ཧྲིལཱ་ཧཱུསྭཱཧཱ།
ཞེས་པ་ཡན་ལག་དྲུག་གིས་ཀྱང་བརྒྱ་རྩ་བརྒྱད་དབུལ་བར་བྱ་སྟེ། དྲག་པོ་ལ་ནི་
འདི་ཉིད་སྡུད་པའི་རིམ་པས་སོ། །དེ་བཞིན་དུ། ཨོཾ་ཨ་ཨཱ་ཨི་ཨཱི་རཾ་རཱི་ཨུ་ཨཱུ་རྀ་རྀ་
ཨོཾ་ཨསྭཱཧཱ། ཞེས་པ་ཕུང་པོ་དང་ཁམས་གཞན་གྱིས་བརྒྱ་རྩ་བརྒྱད་དོ། །དེ་བཞིན་
དུ། ཨོཾ་ཨ་ཨཱ་ཨེ་ཨེ་ཨར་ཨཱར་ཨོ་ཨོ་ཨལ་ཨཱལ་ཨོཾ་ཨཱཿསྭཱཧཱ། ཞེས་པ་དབང་པོ་ཡུལ་
）
- 303 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དང་བཅས་པ་གཞན་གྱིས་བརྒྱ་རྩ་བརྒྱད་དོ། །དེ་ནས། ཨོཾ་ཧ་ཧཱ་ཡ་ཡཱ་ར་རཱ་ཝ་ཝཱ་ལ་
ལཱ་ཧ་ཧསཱཧཱ། ཞེས་པ་ལས་ཀྱི་དབང་པོ་ཡུལ་དང་བཅས་པ་གཞན་གྱིས་བརྒྱ་རྩ་
བརྒྱད་དོ། །དེ་ལྟར་བརྒྱ་རྩ་བརྒྱད་ནི་མཚན་སུམ་ཅུ་ རྩ་ གཉིས་དང་དཔེ་བྱད་
བརྒྱད་ཅུ་འདུས་པའི་བགྲང་ཕྲེང་སྟེ། བཞི་ནི་སྐུ་དང་གསུང་དང་ཐུགས་དང་ཡེ་
ཤེས་ཀྱི་རང་བཞིན་ཕྲེང་བའི་མདོ་འཛིན་ཞལ་བཞི་པའོ། །དེ་བཞིན་དུ། དྷུར་བ་འོ་
མས་སྦགས་པ་རྣམས་ཀྱང་རྡོ་རྗེ་དྲུག་དང་ཡན་ལག་དྲུག་ལ་སོགས་པའི་སྔགས་
ཀྱིས་སོ་སོར་བརྒྱ་རྩ་བརྒྱད་དབུལ་བར་བྱ་སྟེ། དེ་ལྟར་ན་ལྔ་བརྒྱ་བཞི་བཅུའོ། ། །
དེ་ནས། ཨོཾ་ཧཀྵམལཝརཡ་སྭཱཧཱ། ཞེས་པ་འདིས་དགང་གཟར་མར་གྱི་བཀང་
བའི་དགང་བླུགས་དབུལ་བར་བྱ་སྟེ་བརྒྱ་རྩ་བརྒྱད་ལ་སོགས་པའམ་ཇི་ལྟར་རྙེད་པའོ།།
དེ་ནས་ཟན་དང་ཆུ་བཟུང་ནས། ཨོཾ་བྷ་ར་བྷུ་བསྭཱཧཱ། ན་མོ་དེ་བི་བྷུ སྭ་སྟི་པྲ་
ཛཱ་ བྷུ སྭ་ཏ་རཱ་ཛ་ བྷུ སྲ་དྷ་བི་ཏྲི་ ཨ་ལཾ་བྷུ་ཏི་བྷུ བ་ཥཊ་ཨིན་ཏྲ་ཡ། ཞེས་
བཀྲ་ཤིས་བརྗོད་ཅིང་། ཐབ་ཀྱི་ཕྱི་རོལ་ཏུ་ཕྱིན་ནས་ཆུ་དང་ཟན་ཕྱི་རོལ་ཏུ་གཏོར་
བར་བྱའོ། །དེ་ནས་འཐོར་འཐུང་བྱས་ཏེ་སླར་ཡང་དཀྱིལ་འཁོར་གྱི་ཁང་པར་ཞུགས་
ནས། ཨོཾ་ཨཱ༔ཧཱུྃ་ཀཱ་ཡ་ཝཱཀ་ཙིཏྟ་སྭ་བྷཱ་བ་ཤུདྡྷ་སྭཱཧཱ། ཞེས་པ་འདིས་མེ་ལ་ཡང་ཀུ་ཤའི་
ཆུས་བསང་གཏོར་བྱའོ། །དེ་ནས་སླར་ཡང་དྲི་དང་སྤོས་ལ་སོགས་པས་ཡང་དག་
པར་མཆོད་ཅིང་བསྟོད་དེ་དངོས་གྲུབ་ཞུ་ནས། ཨོ་ཛགཙཱ་གཙྪ་མཧཱ་རསྨིན་སྭ་སྦྲ་
ནཾ་སཾ་ཏྲིབ་ཏོ་ཧོཔུ་ན་རཱ་ག་མི་སྐྱ་སི། དེ་བ་སྱ། ཡ་ད་ཨ་ཧཱ་ན་ཡ་མི་སྭཱཧཱ། ཞེས་པ་
འདིས་ཡེ་ཤེས་ཀྱི་མེ་རང་གི་སྙིང་གའི་པད་མར་གཤེགས་སུ་གསོལ་བར་བྱ་སྟེ་
དབུགས་ནང་དུ་འཇུག་པ་དང་ལྷན་ཅིག་ཏུའོ། །
དེ་བཞིན་དུ། ཤ་ཟའི་མེ་དང་ཁྱིམ་བདག་གི་མེ་ཡང་རང་རང་གི་གནས་སུ་
- 304 -



སྦྱིན་སྲེག་གི་ཆོ་ག་ནང་གི་མུན་སེལ།
གཤེགས་སུ་གསོལ་བར་བྱ་སྟེ། ཞི་བའི་ལས་ཐམས་ཅད་པའོ། །
ཅི་སྟེ་རྒྱས་པའི་ལས་ཐམས་ཅད་པ་བྱ་བར་འདོད་ན་ཡང་རིམ་པ་འདི་དག་
ཉིད་དོ། །འོན་ཀྱང་འདིར་སེམས་ཅན་ཐམས་ཅད་ཀྱི་ཚེ་དང་དཔལ་དང་དབང་
ཕྱུག་དང་བསོད་ནམས་དང་ཡེ་ཤེས་ཀྱི་ཚོགས་ལ་སོགས་པ་མཐུན་པའི་ཕྱོགས་
མཐའ་དག་རྒྱས་པར་འདོད་པའི་བསམ་པ་དང་། ལས་ཐམས་ཅད་པའི་ཐབ་ཁུང་
གྲུ་བཞི་པ་རྒྱས་པའི་ལས་ལ་བསྟན་པའི་དུས་དང་མཆོད་ཡོན་དང་མཆོད་པ་རྣམས་
དང་ཡམ་ཤིང་དང་མར་གྱིས་སྦགས་པའི་འབྲུ་ལྔའི་བསྲེག་རྫས་དང༌། རྡོ་ རྗེའི་
གདན་གྱིས་གནས་པ་དང་། ཉི་མའི་མེ་ལྕེ་ལ་དབུལ་བ་སྟེ་འདི་དག་ནི་ཁྱད་པར་
རོ། །དེ་བཞིན་དུ། ལས་སོ་སོ་པའི་ཞི་བ་དང་རྒྱས་པ་ལ་སོགས་པ་རྣམས་ལ་ཡང་
ཆོ་གའི་རིམ་པ་འདི་དག་ཉིད་དེ། འོན་ཀྱང་སྔར་བསྟན་པའི་ས་དང་ཕྱོགས་དང་
དུས་དང་ཐབ་ཁུང་དང་བུད་ཤིང་དང་ཡམ་ཤིང་དང་བསྲེག་རྫས་དང་མཆོད་ཡོན་
དང་མཆོད་པ་དང་ཕུར་བུ་དང་འདུག་སྟངས་དང་མེ་དང་ལྕེ་དང་མེ་ལྷ་དང་སྔགས་
ཀྱི་མཐའ་ལ་སོགས་པ་ནི་སོ་སོར་ངེས་པ་ཉིད་དོ། །ཞེས་པ་ཁྱད་པར་རོ། །དེ་ལ་
འགའ་ཞིག་ཏུ་ཨུ་དུམ་བཱ་ར་དང་ཨ་ཤད་ཐ་ལ་སོགས་པ་མ་རྙེད་ན་ཡང་འོ་མ་ཅན་
གྱི་ཤིང་གཞན་ནམ། དེ་ཡང་མ་རྙེད་ན་ཐང་ཤིང་ལ་སོགས་པ་ཉིད་ལ་དེ་དང་དེར་
མོས་པས་བྱ་ཞིང་། སྡིག་པ་ལ་སོགས་པ་ཤནྟཾ་ཀུ་རུ་ཞེས་པ་དང༌། བསོད་ནམས་
ལ་སོགས་པ་པུཏྟིཾ་ཀུ་རུ་ཞེས་པ་ལ་སོགས་པ་སྤེལ་ཚིག་ཀྱང་སྐབས་ཇི་ལྟ་བར་བྱ་
སྟེ་མན་ངག་གོ །འདིར་ཡེ་ཤེས་ཀྱི་མེ་ཉིད་དཀྱིལ་འཁོར་གྱི་འཁོར་ལོ་ཡིན་པའི་
ཕྱིར་དེ་ལས་ཐ་དད་པའི་དཀྱིལ་འཁོར་སྐྱེད་པར་གསུངས་པ་མེད་ཅིང་། མེ་ལྷ་
ཡང་དང་ཡང་དུ་འཕོ་བ་ལ་སོགས་པ་ཡང་གསུངས་པ་མེད་ལ། ཁ་ཁྱེར་ཆེན་པོ་
- 305 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཞེས་པ་ཡང་རྒྱ་དཔེ་ལ་མེད་དོ། །གང་དག་རྒྱས་པ་ལས་ཐམས་ཅད་པ་ལ་ཐབ་
ཁུང་སོར་བཞི་བཅུ་རྩ་བརྒྱད་པ་དང་། གཡས་དང་གཡོན་གྱི་མཆུ་ཕན་ཆོད་སོར་
སུམ་ཅུ་རྩ་དགུ་དང་། ཞི་བ་ལས་ཐམས་ཅད་པ་ལ་དེའི་ཕྱེད་དུ་འདོད་པ་དེ་དག་ནི་
ཐབ་ཀྱི་ཕྱི་ནང་ལ་སུམ་ཆ་སུམ་ཉིས་ཀྱི་ངེས་པ་དང་བྲལ་བས་དཀྱིལ་འཁོར་དང་
སྦྱར་དུ་མི་རུང་ལ། མཆུ་མན་ཆད་དཀྱིལ་འཁོར་ལ་རྭ་བ་ནས་ཀྲ་མ་ཤིར་ཥའི་
མཐར་ ཐུག་ པ་ དང་ སྦྱར་ནས་གསུངས་ པས་ གནོད་ཅིང་། ཐབ་གྲུ་བཞི་ དཀྱིལ་
འཁོར་ཁྲུ་བཞི་པ་དང་མཉམ་པར་གསུངས་པ་དང་ཐབ་དེའི་ཡེ་ཤེས་འཁོར་ལོ་ཁྲུ་
དོ་བ་དང་སྙིང་པོའི་པད་མ་ཁྲུ་གང་བར་གསུངས་པ་དང་། ཞི་བ་ལ་དེ་དག་གི་ཕྱེད་
དུ་གསུངས་པ་རྣམས་ཀྱིས་གནོད་དོ། །
ཅི་སྟེ་མཉམ་པར་གསུངས་པ་ནི་ཐབ་ཀྱི་དཔངས་དང་བསྡོམས་པས་ཡིན་ནོ་
ཞེ་ན། མ་ཡིན་ཏེ་དཀྱིལ་འཁོར་ལ་ཡང་ཧ་ཅང་ཐལ་བར་འགྱུར་བའི་ཕྱིར་རོ། །དེ་
བཞིན་དུ། མཆུ་དང་རེ་ཁཱའི་དཔངས་བསྡོམས་ནས་དཀྱིལ་འཁོར་གྱི་ཕྱིའི་རྒྱ་ལ་སྦྱོར་
བ་ཡང་དེ་དང་མཚུངས་སོ། །གཞན་ཡང་ལས་ཐམས་ཅད་པ་ལ་མཆུ་ཕན་ཆད་བཅུ་
གསུམ་དུ་བྱས་པའི་གཉིས་ཀྱིས་མཆུ་དང་། གཅིག་གིས་རེ་ཁཱའི་དཀྱིལ་འཁོར་དང་།
བཅུས་ཁ་ཁྱེར་བྱེད་པ་ཡང་མི་རིགས་ཏེ་ཁ་ཁྱེར་ནི་མཆུའི་ཉིས་འགྱུར་དུ་གསུངས་པའི་
ཕྱིར་རོ། །ཡང་རེ་ཁཱ་ཕྱི་མ་ཁ་ཁྱེར་ལ་སྣོན་པ་ཡིན་ན་ནི་གཟུ་ལུམ་དུ་འགྱུར་ཞིང་།
སྣོན་པ་མ་ཡིན་ན་ནི་འདིར་རེ་ཁཱ་ཕྱི་མ་ཆད་པའི་སྐྱོན་དུ་ཡང་འགྱུར་རོ། །
དེ་བཞིན་དུ། ལས་སོ་སོ་པའི་ཐབ་བརྒྱད་ལ་ཡང་རེ་ཁཱ་དཀྱིལ་འཁོར་འདོད་པ་
ནི་རང་བཟོར་བས་ཀྱི་གསུངས་པ་ནི་མེད་དེ། ལས་ཐམས་ཅད་པ་ལ་གསུངས་པས་
བྱེད་ན་ནི་ཡེ་ཤེས་འཁོར་ལོ་ལ་སོགས་པ་ཡང་འདིར་བྱེད་དགོས་པར་འགྱུར་རོ། །
- 306 -



སྦྱིན་སྲེག་གི་ཆོ་ག་ནང་གི་མུན་སེལ།
མཆུ་ཕན་ཆད་ཆ་བཅུ་གཅིག་ཏུ་བྱས་པའི་གཉིས་ཀྱིས་མཆུ་དང་གཅིག་གིས་རེ་
ཁཱའི་དཀྱིལ་འཁོར་དང༌། བརྒྱད་ཀྱི་ཁ་ཁྱེར་བྱེད་པ་ཡང་ལུང་དང་འགལ་ཞིང་རིགས་
པ་དང་མི་ལྡན་ཏེ། ཐབ་ཀྱི་བཅུ་གཉིས་ཀྱིས་ཆས་མཆུ་དང་དྲུག་གི་ཆས་ཁ་ཁྱེར་དུ་
གསུངས་པས་ན་ཁ་ཁྱེར་ནི་མཆུའི་ཉིས་འགྱུར་དུ་རིགས་པའི་ཕྱིར་རོ། །ཅི་སྟེ་མཆུའི་
དཔངས་དང་བསྡོམ་པ་ཉིས་འགྱུར་ཁ་ཁྱེར་ལ་ཚང་ངོ་ཞེ་ན། འོ་ན་ནི་ཁ་ཁྱེར་ཡང་
དཔངས་དང་སྡོམ་དགོས་པར་ཧ་ཅང་ཐལ་ལོ། །འོན་ཏེ་ཁ་ཁྱེར་ལ་དཔངས་མེད་དོ་
ཞེ་ན། དེ་ལྟར་ན་མཆུ་ལ་ཡང་མཚུངས་ཤིང་མཆུ་དང་ཁ་ཁྱེར་རེ་ཁཱའི་དཀྱིལ་འཁོར་
ཡོད་མེད་ཀྱང་མཚུངས་སོ། །དེས་ན་འདིར་ཁྱད་པར་མེད་པ་ལ་ཁྱད་པར་འདོད་
པ་ནི་འོས་པ་མ་ཡིན་ནོ། །
དེ་བཞིན་དུ། ལས་གཅིག་ཉིད་ལ་ཡང་བསྲེག་རྫས་ལ་སོགས་པ་མི་མཐུན་པ་
དུ་མ་སོགས་ལྷུར་ལེན་པ་དང་། ཐབ་ཁུང་ལ་སོགས་པའི་རྣམ་གཞན་ཕན་ཚུན་འགལ་
བ་རྣམས་ནི་བསྡུས་པའི་རྒྱུད་ཙམ་ལ་བརྟེན་ནས། པཎྜི་ཏ་རྣམས་ལ་རབ་ཏུ་གྲགས་
ཀྱིས། རྩ་བའི་རྒྱུད་རྣམས་དང༌། དཔལ་ལྡན་ས་བཅུ་པ་རྣམས་ཀྱི་རྗེས་སུ་འབྲང་
བ་ལ་ནི་མ་ཡིན་ནོ། །དེ་དང་དེ་ཡི་རྗེས་སུ་འབྲངས་ནས་འདིར། །བསྡུས་པ་དེ་
ཡང་དྲང་བའི་དོན་ཙམ་སྟེ། །དེ་ཉིད་དུ་ནི་སྙིང་པོ་ཅི་ཡང་མེད། །དམ་པའི་དོན་དུ་
མི་རྟོག་ཡེ་ཤེས་མེ། །ལྟེ་བའི་གཏུམ་མོ་ཀློག་གི་འོད་འབར་བས། །མཉམ་དང་མི་
མཉམ་ སྲོག་ གི་ དཀྱིལ་ འཁོར་ དང༌། །ཡུལ་ དང་ ཡུལ་ ཅན་ མཐའ་ དག་ རབ་
བསྲེགས་པ། །ངེས་པའི་དོན་གྱི་སྦྱིན་སྲེག་དེ་ལ་བདུད། །དེ་ཡང་དང་པོའི་སངས་
རྒྱས་ལས། ལྟེ་བའི་གཏུམ་མོ་འབར་བས་ནི། །དེ་བཞིན་གཤེགས་པ་ལྔ་བསྲེགས་
ཤིང་། །སྤྱན་མ་མིག་ལ་སོགས་པ་ཡང་། །བསྲེགས་ནས་རི་བོང་ཅན་ཧི་འཛག །ཅེས་
- 307 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
པ་དང་། དགྱེས་པའི་རྡོ་རྗེ་བསྡུས་པའི་རྒྱུད་ལས་ཀྱང་། ལྟེ་བར་གཏུམ་མོ་འབར་བ་
ཡིས། །དེ་བཞིན་གཤེགས་པ་ལྔ་བསྲེགས་ཤིང་། །སྤྱན་ལ་སོགས་པ་ཡང་བསྲེགས་
ཏེ། །བསྲེགས་པས་རི་བོང་ཅན་ཧཾ་འཛག །ཅེས་གསུངས་ཤིང་། དེ་ཉིད་ཀྱང་རྩ་བའི་
རྒྱུད་འབུམ་ཕྲག་ལྔ་པ་ལས་ཀྱང་། དཀྱིལ་འཁོར་ལྔ་ནི་འབབ་བྱེད་པ། །ཕུང་པོ་
ཁམས་སོགས་བསྲེགས་པ་དང་། །ཡུལ་དང་དབང་པོ་འགགས་པས་ནི། །དགའ་
བ་ལ་སོགས་ཡང་དག་འབྱུང་། །སྤྱི་བོར་གནས་པའི་ཧཾ་ཡིག་ལས། །ཟླ་བའི་ཐིག་
ལེ་འབབ་པར་བྱེད། །ཅེས་པ་ལ་སོགས་རྒྱ་ཆེར་གསུངས་སོ། །
དེ་བཞིན་དུ། ལས་ཀྱི་ངེས་པའི་དོན་ཡང་། དགྱེས་པའི་རྡོ་རྗེ་བསྡུས་པའི་རྒྱུད་
ཀྱི་འགྲེལ་པ་ལས། བདེ་བ་དབང་དུ་བསྡུད་པས་དབང་ངོ་། །འཛག་པའི་ཉོན་མོངས་
པ་འཇིགས་པའི་ ཕྱིར་མངོན་སྤྱོད་དང་། དགྲའི་སྡེ་འཇིག་པ་དང་བསྐྲད་པ་དང་
བསད་པའི་ཞེས་པའི་དོན་ཏོ། །བདེ་བ་འགུགས་ཤིང་དེས་ཉོན་མོངས་པའི་གདུང་
བ་ཞི་བ་དང་། བདེ་བའི་ཡེ་ཤེས་རྒྱས་པར་བྱེད་པའི་ཕྱིར་ཞི་བ་དང་རྒྱས་པར་འགྱུར་
བའོ། །ཞེས་པ་དང༌། བྱང་ཆུབ་ཀྱི་སེམས་མ་ཤོར་བར་བསྟེན་པའི་བདེ་བའི་འབྲས་
བུ་དང་། དེ་ཉིད་ཀྱིས་བདེ་བའི་གནས་སུ་ཁྲིད་པའི་ཕྱིར་ཞབས་བསིལ་བ་ཡིན་ནོ།།
ཞེས་པ་དང་། གང་ལ་སངས་རྒྱས་ཐམས་ཅད་ཀྱི་དེ་ཁོ་ན་ཉིད་སྐད་ཅིག་ཐམས་
ཅད་ཟད་ པར་བགྲང་བའི་ ཕྱིར་བཟླས་པའོ། །འཇིག་རྟེན་པའི་ཆོས་བརྒྱད་ལ་
སོགས་པ་ལ་མངོན་པར་ཞེན་པ་མེད་པར་སྤོང་བ་མེད་པའི་ཚུལ་དུ་སྤོང་བའི་ཕྱིར་
དཀའ་ཐུབ་བོ། །ཚིག་དང་ཡི་གེའི་སེམས་ཀྱི་རྒྱུ་བ་ལ་སོགས་པ་བསྲེག་པའི་ཕྱིར་
སྦྱིན་སྲེག་གོ །རྒྱུ་བ་དང་མི་རྒྱུ་བ་མཐའ་དག་གི་སྙིང་པོ་ལ་གནས་པའི་ཕྱིར་དཀྱིལ་
འཁོར་པ་དང་དཀྱིལ་འཁོར་རོ། །དེ་ལྟར་ན་སེམས་ཉིད་གཅིག་ཏུ་བསྡུས་ཏེ་སྤྱོད་
- 308 -



སྦྱིན་སྲེག་གི་ཆོ་ག་ནང་གི་མུན་སེལ།
པ་འདི་ནི་ལྷན་ཅིག་སྐྱེས་པ་ཞེས་བསྟན་ཏོ། །ཞེས་པ་ལ་སོགས་པ་རྒྱ་ཆེར་འཕགས་པ་
རྡོ་རྗེ་སྙིང་པོས་གསུངས་སོ། །དཔལ་དགྱེས་པའི་རྡོ་རྗེ་བསྡུས་པའི་རྒྱུད་ལས་ཀྱང་།
སྔགས་བཟླས་མེད་ཅིང་དཀའ་ཐུབ་མེད་ལ་བསྲེགས་བླུགས་མེད། །དཀྱིལ་འཁོར་
པ་ཡང་ཡོད་མིན་དཀྱིལ་འཁོར་ཡང་ནི་མེད། །དེ་ཉིད་སྔགས་བཟླས་དཀའ་ཐུབ་
དང་ནི་སྦྱིན་སྲེག་སྟེ། །དེ་ཉིད་དཀྱིལ་འཁོར་པ་ནི་ཡིན་དེ་ཉིད་དཀྱིལ་འཁོར་ཉིད།།
མདོ་རུ་བསྡུས་ན་སེམས་ནི་བསྡུས་པའི་ཚུལ་ཅན་ནོ། །ཞེས་པ་དང་། སྦྱིན་སྲེག་མཆོད་
སྦྱིན་དཀའ་སྤྱོད་འདས། །སྔགས་དང་བསམ་གཏན་རྣམ་པར་སྤངས། །དམ་ཚིག་
སྡོམ་ལས་རྣམ་གྲོལ་ཏེ། །རྣལ་འབྱོར་ལྡན་པས་སྤྱོད་པ་བྱ། །ཞེས་པ་དང་། རྩ་བའི་
རྒྱུད་འབུམ་ཕྲག་ལྔ་པ་ལས་ཀྱང་། བླ་མས་གནང་བའི་སྟ་གོན་ལ། །ལུས་ཀྱི་དཀྱིལ་
འཁོར་དབུས་གནས་ཏེ། །བདག་གིས་ལྔ་ཕུང་སྦྱིན་སྲེག་ནས། །ཁུ་བའི་གཟུགས་
ཀྱིས་སངས་རྒྱས་བསྟེན། །བདག་གི་ལྔ་ཕུང་ལྷ་གཟུགས་སྦྱངས། །རབ་ཏུ་གནས་
པ་བྱིན་བརླབས་མཆོག །ཡུན་དུ་གནས་ཤིང་བྱིན་བརླབས་ཆེ། །མཆོག་གི་རབ་ཏུ་
གནས་པའོ། །ཞེས་པ་དང་། ཡེ་ཤེས་སྨྲ་བ་པོ་རྣམས་ལ། །ཡེ་ཤེས་གཅིག་པུས་ལས་
ཀུན་བྱེད། །བཟླ་མེད་ཕྲེང་བ་མེད་པ་དང་། །སྦྱིན་སྲེག་སྔགས་དང་མཆོད་པ་མེད།།
བསམ་གཏན་ཙམ་གྱིས་ལས་ཀུན་ནི། །རྣལ་འབྱོར་རྣམས་ལ་འགྲུབ་པར་འགྱུར།།
ཞེས་པ་དང་། ཡིད་འོང་ཉི་ཟླ་མེ་ཏོག་དང༌། །རལ་པ་མེད་པ་ཚུལ་ཁྲིམས་སྤོས། །
བདེ་བ་གསལ་བས་མར་མེ་ཡིན། །བདེ་བས་ཚིམ་པས་དྲི་ཡི་མཆོག །ལུས་ངག་ཡིད་
གསུམ་བདེ་རྒྱས་པ། །ཏིང་འཛིན་ཟས་ཏེ་ཞལ་ཟས་མཆོག །འཇམ་ཞིང་སྙན་པར་
སྨྲ་ བ་ དང༌། །རང་ སྲོག་ སྒྲ་ནི་ སིལ་སྙན་ནོ། །ཞེས་ པ་ དང༌། དགྱེས་ པའི་ རྡོ་ རྗེ་
བསྡུས་པའི་རྒྱུད་ཀྱི་འགྲེལ་པ་ལས་ཀྱང་། ཕྲེང་བ་མེད་ཅིང་བརྗོད་པ་མེད། །སྔགས་
- 309-



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བཟླས་ མཆོད་ དང༌ སྦྱིན་ སྲེག་ དང་། །ཆོ་ ག་ གཞན་ དང་ ཚིམ་ པ་ནི། །གཞན་ པ་
མཆོག་ལས་ཉམས་འགྱུར་རོ། །ཞེས་པ་དང་། ལྟེ་བར་ཟླ་བ་གསུམ་བསྲེགས་ནས།།
ཀུན་མཁྱེན་ཉིད་འདིར་སྟེར་བའོ། །ཞེས་པ་དང༌། སྲོག་དང་ཐུར་སེལ་འགོག་པ་
ཡིས། །འདོད་པའི་འདོད་ཆགས་བྲལ་བ་ཉིད། །གཉི་ག་བསྲེགས་ནས་སྔགས་པ་
རྣམས། །སངས་རྒྱས་ཉིད་དུ་འགྱུར་བ་སྟེ། །སྲོག་དང་ཐུར་སེལ་ཟད་པ་ཡིས། །
ཡན་ལག་བཅུ་གཉིས་ཟད་པར་འགྱུར། །རྒྱུ་དང་འབྲས་བུ་འགགས་པ་ཡིས། །སངས་
རྒྱས་ཉིད་དུ་གང་མི་འགྱུར། །ཞེས་པ་ལ་སོགས་པ་རྒྱ་ཆེར་འབྱུང་ངོ༌། ། །
དེ་ལྟར་བདག་གིས་དྲང་དང་ངེས་པའི་དོན། །རྣམ་པར་ཕྱེ་བའི་སྦྱིན་སྲེག་ཆོ་
ག་འདི། །རྩ་བའི་རྒྱུད་ཆེན་རྣམས་ཀྱིས་རྗེས་འཇུག་པ། །ས་བཅུའི་དབང་ཕྱུག་རྣམས་
ཀྱི་གསུང་བཞིན་བཀོད། །འདིར་འབད་དགེ་བ་ཉིན་མོར་བྱེད་པའི་འོད། །ལྷག་
བསམ་རྣམ་དག་མེ་ཤེལ་སྦྱོར་བ་ལས། །རྣམ་རྟོག་བུད་ཤིང་ཡེ་ཤེས་མེ་སྦར་ནས། །
འགྲོ་ཀུན་ནང་གི་མུན་པ་སེལ་བར་ཤོག །སྦྱིན་སྲེག་གི་ཆོ་ག་ནང་གི་མུན་སེལ་ཞེས་
བྱ་བ། དཔལ་ས་སྐྱའི་ཆོས་གྲྭ་ཆེན་པོར། བཙུན་པ་དོལ་པོ་པས་སྦྱར་བའོ།། །། །
སླད་ནས་ཀྱང་རྒྱ་དཔེ་ལ་གཏུགས་ཏེ་ཅུང་ཟད་བཅོས་ཤིང་སྔགས་རྣམས་ཀྱང་
དག་པར་བགྱིས་པས་སླན་ཆད་འབྲི་བ་རྣམས་ཀྱིས་ཀྱང་འདི་ཁོ་ན་བཞིན་མཛད་པར་
ཞུ། མངྒ་ལཾ། བྷ་ཝན་ཏུ།
《མ་དཔེ་ནི་འཛམ་ཐང་པར་མ་དང་། ཛ་འགོའི་པར་རྙིང་ལ་ཁ་གསབ་བྲིས་པ་ཞིག་ཡོད་པ་དེ་གཉིས་ཡིན།>
- 310 -



༄༅། །ཞི་བ་དང་རྒྱས་པའི་སྦྱིན་སྲེག་གི་ཆོ་ག་
བཞུགས་སོ། །
ཨོཾ་ཨཱ༔ཧཱུྃ་ཧོཀྵ རྗེ་བཙུན་བླ་མ་དམ་པ་དང་དབྱེར་མེད་པའི་ཡེ་ཤེས་མེ་ལྕེ་འོད་
རབ་གསལ་ལ་ ཕྱག་འཚལ་ཞིང་སྐྱབས་སུ་མཆིའོ། །འདིར་ལས་ཐམས་ཅད་པ་
དང་སོ་སོའི་ངེས་པ་ཇི་སྙེད་གསུངས་པ་ལ་མཁས་པའི་རྡོ་རྗེ་སློབ་དཔོན་མཚན་
ཉིད་དང་ལྡན་པས་བསོད་ནམས་ཀྱི་ཚོགས་བསྒྲུབ་པའི་དོན་དུ་ལས་ཐམས་ཅད་
པའི་ཞི་བའམ་རྒྱས་པའི་སྦྱིན་སྲེག་བྱ་བར་འདོད་ན། གྲོང་ལ་སོགས་པའི་དབུས་སུ་
དཀྱིལ་འཁོར་དང་མཐུན་པའི་ཐབ་ཁུང་བྱས་ཏེ། འདིར་ནི་ཐབ་ཁུང་ཉིད་དཀྱིལ་
འཁོར་ཡིན་པའི་ཕྱིར་ཐབ་ལས་གཞན་པའི་དཀྱིལ་འཁོར་མེད་དོ། །དེའི་ཕྱིར་འདི་
གཉིས་དཀྱིལ་འཁོར་གྱི་དབང་ལྡན་དང་བྱང་དུ་བྱེད་པ་རྣམས་ཀྱིས་ནི་འདི་གཉིས་
ཀྱི་དོན་མ་རྟོགས་པ་ཉིད་དུ་ཟད་དེ། ཕྱོགས་བརྒྱད་དུ་བྱེད་པ་གང་ཡིན་པའི་སྦྱིན་
སྲེག་དེ་ནི་ལས་སོ་སོ་བར་གསུངས་པའི་ཕྱིར་དང་། ལས་ཐམས་ཅད་པ་གང་ཡིན་
པ་དེ་ནི་ཐམས་ཅད་ཀྱི་དབུས་སུ་བྱ་བར་གསུངས་པའི་ཕྱིར་རོ། །དེས་ན་འདིར་
ཐབ་ཟླུམ་པོ་ནི་ཁྲུ་དོ་བའི་དཀྱིལ་འཁོར་དང་མཚུངས་ཤིང༌། ཐབ་གྲུ་བཞི་པ་ནི་ཁྲུ་
བཞི་པའི་དཀྱིལ་འཁོར་དང་མཚུངས་པར་གསུངས་ལ། དེ་དག་སོ་སོའི་ནང་དུ་
རང་རང་གི་ཡེ་ཤེས་འཁོར་ལོ་ཡང་རང་རང་གི་ཕྱེད་ཀྱི་ཚད་དུ་གསུངས་ཤིང་། དེའི་
ཡང་ཕྱེད་ཀྱི་ཚད་ཀྱིས་གཙོ་བོའི་པད་མ་འདབ་བརྒྱད་ལྗང་ཁུ་སུམ་ཆའི་ཚད་ཀྱིས་
ལྟེ་བར་བཅས་པ་དང་། རྭ་བའི་ནང་དུ་རྒྱལ་སྲས་ཡབ་ཡུམ་ལ་སོགས་པའི་ལྷ་སྣམ་
-311 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཡང་དཀྱིལ་འཁོར་ལ་ཇི་ལྟ་བ་དེ་བཞིན་དུ་གསུངས་པའི་ཕྱིར། འདིར་དཀྱིལ་འཁོར་
གང་དུ་བྱས་པའམ་བྱེད་པར་འགྱུར་བ་དེ་ཉིད་ཀྱི་ས་གཞིར་དེ་དང་མཐུན་པའི་ཚངས་
ཟུར་བཏབ་ཅིང་། ཚངས་པའི་ལྟེ་བར་ཕུར་བུ་བཟུང་སྟེ། སོར་གཉིས་དང་བཞི་དང་
གཅིག་དང་། བདུན་དང་བཞི་དང་གཅིག་དང་གསུམ་དང་། ཕྱེད་བཅས་གཅིག་དང་
དྲུག་དང་། ཕྱེད་བཅས་གཅིག་ནས་བསྐོར་བ་ནི་རིམ་པ་ལྟར་པད་མའི་ལྟེ་བ་དང་
འདབ་མ་དང་རྡོ་རྗེའི་ཕྲེང་བ་དང༌། བདེ་གཤེགས་འཕར་མ་དང༌། ཡང་རྡོ་རྗེའི་ཕྲེང་
བ་དང༌། ཚོན་གྱི་ས་དང་ལྷ་སྣམ་དང་རྩ་ཐིག་དང་། མཆུ་དང་རེ་ཁཱ་དང་ཁ་ཁྱེར་
དང་དེའི་རེ་ཁཱ་རྣམས་ཀྱིས་ཐིག་སྟེ་ཁ་ཁྱེར་གྱི་ཕྱི་ནང་དུ་ཆ་ལྔ་དང་བཅས་པའི་སོར་
རེ་རེ་དོར་བའི་དབུས་ལ་རྡོ་ རྗེའི་ཕྲེང་བའོ། །ཡེ་ཤེས་འཁོར་ལོ་ལ་ཕྱོགས་དང་
མཚམས་སུ་རྒྱལ་བ་ཡབ་ཡུམ་གྱི་པད་མ་བརྒྱད་དང་དེ་དག་གི་གཡས་གཡོན་དུ་
ཀ་བ་བཅུ་དྲུག་མཚན་མའི་ཕྲེང་བས་སྤྲས་པ་དང༌། བུམ་པ་བརྒྱད་དང་ལྷ་སྣམ་ལ་
རྒྱལ་སྲས་ཡབ་ཡུམ་གྱི་པད་མ་བཅུ་གཉིས་དང༌། ཁྲོ་བོའི་པད་མ་བཞི་སྟེ་ཐམས་
ཅད་ཀྱི་ལྟེ་བ་ལ་ཟླ་ཉིའི་སྟེང་དུ་ལྷ་རྣམས་ཀྱི་མཚན་མ་དང་། སྙིང་པོའི་པད་མ་ལ་
ནུས་མ་བརྒྱད་དང་བཅས་པའི་གཙོ་བོའི་མཚན་མ་རྣམས་ཐུགས་ཀྱི་དཀྱིལ་འཁོར་
ཇི་ལྟ་བ་བཞིན་དུ་དགོད་ཅིང་བསྡུས་པར་ན་ཐུགས་དཀྱིལ་ལྷ་ཉེར་ལྔའི་བདག་ཉིད་
དང་བསྟུན་ནས་བུམ་པ་དང་ནུས་མ་རྣམས་དོན་གྱི་ཚངས་མོད་ཀྱི། མཚན་མ་དངོས་
སུ་མ་བཀོད་ཀྱང་རུང་སྟེ་རྡོ་རྗེ་བཞིའི་མཚན་མ་བཞིན་ནོ། །དེ་ལྟར་ཐབ་ཁུང་ཉིད་
ནི་རྩ་བའི་དཀྱིལ་འཁོར་དང་མཆུ་ཕན་ཆད་རེ་ཁཱ་ཕྱི་མའི་མཐའ་ནི་ཀྲ་མ་ཤིར་ཥའི་
མཐའོ། །དེ་ནས་ཁྲུ་དོ་སྤངས་པར་རྭ་བའི་དང་པོ་ཐིག་གྲུ་བཞི་སྟེ། འདི་ནི་དཀྱིལ་
འཁོར་ལ་འོད་ཟེར་ཀྱི་ཕྱི་རོལ་ཏུ་སོར་དགུ་སྤངས་པ་དང་ཚད་མཚུངས་ལ། འདིར་
- 312 -



ཞི་བ་དང་རྒྱས་པའི་སྦྱིན་སྲེག་གི་ཆོ་ག་
གཙོ་བོ་ཡང་དཀྱིལ་འཁོར་ཀྱི་གཙོ་བོ་བཞིན་དུ་ཤར་དུ་མདུན་གྱིས་ཕྱོགས་པའི་
ཕྱིར་རྟ་བབས་དང་བཅས་པའི་སྒོ་ནི་ནུབ་ཏུ་སྟེ་སོར་ཉེར་གཅིག་ནི་སྒོའི་ཚད་དང་
སོར་ལྔ་དང་བཞི་ཆ་ནི་རྭ་བ་གསུམ་གྱི་ཚད་དང་སོར་ཕྱེད་དང་བཞི་ནི་སྒོའི་དྲུག་ཆའི་
ཚད་དོ། །ཚད་དེ་དག་གིས་སྒོ་ཁྱུད་དང་། འགྲམ་དང་ལོགས་དང་རྟ་བབས་དང་བཅས་
པའི་སྒོ་ནི་ནུབ་ཏུ་སྟེང་སྒོ་ལས་སུམ་འགྱུར་གྱི་སྣམ་བུ་རྣམས་ཤེས་པར་བྱ་སྟེ། ཞི་བ་
ལས་ཐམས་ཅད་པའི་འོ། ། །
རྒྱས་པ་ལས་ཐམས་ཅད་པ་ལ་ནི། གཙོ་བོའི་པད་མ་ཟླུམ་པོའི་མཐའ་ནས་ཁ་
ཁྱེར་དང་རེ་ཁཱའི་མཐར་ཐུག་པ་ཐམས་ཅད་གྲུ་བཞི་སྟེ། སྔར་བསྟན་པའི་ཚད་ལས་
ཉིས་འགྱུར་རོ། །ནང་དུ་ལྷ་རྣམས་ཀྱི་མཚན་མ་ཐུགས་དཀྱིལ་ཇི་ལྟ་བ་བཞིན་དང༌།
ཁ་ཁྱེར་ལ་རྡོ་རྗེ་ཕྲེང་བ་དང་ཐབ་ཕྱི་ནང་དང་དཀྱིལ་འཁོར་གྱི་ཕྱི་ནང་མཚུངས་ཚུལ་
དང་། ཕྱི་རོལ་ཕྱོགས་མདོག་ལ་ཀུ་ཤ་འགྲེམས་པ་དང་། ཐབ་ཉིད་ལྗང་ཁུ་དང་། དེའི་
ཤར་དུ་སློབ་དཔོན་གྱི་གདན་དང་། དེའི་གཡས་གཡོན་དུ་བསྲེག་རྫས་དང་མཆོད་
ཡོན་གྱི་གདན་ཐབ་ཀྱི་རྣམ་པས་བསྐོར་བའི་པད་མ་འདབ་བརྒྱད་ལྗང་ཁུ་རང་རང་
གི་གཙོ་བོའི་པད་མ་ལས་ཉིས་འགྱུར་གྱི་ལྟེ་བར་ཆོས་འབྱུང་ངམ་སྣ་ཚོགས་རྡོ་རྗེ་
དགོད་པ་དང་། གལ་ཏེ་བརྩེགས་པ་ཡིན་ན་རེ་ཁཱ་ཕྱི་མའི་མཐའ་ནས་ཕྱི་ལོགས་སུ་
པད་འདབ་ལྗང་ཁུ་སྲིད་དུ་ཁ་ཁྱེར་ཕྱེད་པ་ཅན་རྩེ་མོ་འོག་ཏུ་ཕྱོགས་པ་རྣམས་ཀྱིས་
ས་གཞི་ལ་ཐུག་གི་བར་དུ་ཁྱབ་པར་བྱེད་པ་དང་། ཐབ་ཉིད་དང་། མཆུ་དང་། རེ་ཁཱ་
དང༌། ཁ་ཁྱེར་དང་། དེའི་རེ་ཁཱ་རྣམས་ཀྱི་དཔངས་ཚད་རང་རང་གི་རྒྱའི་ཕྱེད་ཕྱེད་
དུ་བྱེད་པ་དང་། ཁ་ཁྱེར་གྱི་རྡོ་རྗེ་ཕྲེང་བའི་རྭ་དབུས་མའི་དཔངས་ཚད་མཆུའི་ཕྱེད་
དུ་བྱེད་པ་རྣམས་ནི་གཉིས་ཀ་ལ་མཚུངས་ཤིང༌། བྲིས་པ་ལ་ནི་དཔངས་ཀྱི་ཚད་མི་
- 313 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དགོས་ལ། ཐབ་ཀྱི་ཕྱི་ལོགས་སུ་པད་འདབ་ཀྱིས་ཁྱབ་པ་ཡང་མི་དགོས་སོ། །རེ་
ཁཱ་ཕྱི་མའི་མཐའ་ལས་ཁྲུ་དོ་སྤངས་པར་རྭ་བ་གསུམ་དང་རྟ་བབས་དང་སྒོ་ནུབ་ཏུ་
བྱ་བ་ཡང་སྔ་མ་བཞིན་དེ། འོན་ཀྱང་འདིར་རྭ་བའི་དང་པོ་ནི་དཀྱིལ་འཁོར་ལ་
མེའི་ཁོར་ཡུག་གི་ཕྱེད་དང་། ཁྲུ་གང་སོར་དྲུག་ནི་སྒོའི་ཚད་དང་། སོར་ཕྱེད་དང་
བརྒྱད་ནི་རྭ་བ་གསུམ་གྱི་ཚད་དང༌། སོར་ལྔ་ལ་ནི་སྒོའི་དྲུག་ཆ་སྟེ། དེས་རྟ་བབས་
ཀྱི་སྣམ་བུ་ལ་སོགས་པའི་ཚད་ཤེས་པར་བྱ་ཞིང་། འདིར་མཚན་མ་བཞི་དང་ནུས་
མ་བརྒྱད་ལ་སོགས་པ་ནི་ཐུགས་དཀྱིལ་རྒྱས་པ་ཇི་ལྟ་བ་བཞིན་བྱའོ། །
འདིར་ལ་ལ་དག་དེ་ལྟར་ཐབ་ཁུང་གི་གཞི་ལ་ཚངས་པའི་གནས་ནས་ཐད་
ཀའི་ཁྲུ་གཅིག་སྟེ་ཁྲུ་བཞིའི་ཕྱེད་ཀྱི་ཆའོ། །དེ་བཞིན་དུ། ཐབ་ཀྱི་རྩིག་པ་ལའོ། །ཞེས་
གསུངས་པའི་ཕྱིར། རྒྱས་པ་ལས་ཐམས་ཅད་པའི་ཐབ་ཀྱི་མཐིལ་ལ་ཁྲུ་དོ་དང་
དཔངས་ལ་ཤར་ནུབ་ཏུ་ཁྲུ་རེ་རེ་སྟེ་དེ་ལྟར་དཔངས་ཀྱི་ཁྲུ་དོ་བསྣན་པས་ཐབ་ཁྲུ་
བཞི་པ་ཡིན་གྱི། རྒྱ་ལ་ནི་ཁྲུ་བཞི་མེད་དོ་ཞེས་འདོད་པ་ནི་རྗེ་བཙུན་གྱི་དགོངས་པ་
དང་མི་མཐུན་དེ། ཇི་སྐད་དུ། གྲུ་བཞི་པ་ནི་ཁྲུ་བཞིའོ། །ཞེས་དང་། ཐབ་གྲུ་བཞི་ནི་
རྭ་བའི་མཚམས་སུ་སྟེ་མིག་ལ་སོགས་པའི་གནས་ཀྱི་མཐར་ཐུག་པར་རོ། །ཞེས་
པ་ནི་ངེས་པའོ། །ཞེས་རྭ་བའི་མཚམས་ཀྱི་རྒྱ་ཉིད་ལ་ཁྲུ་བཞིའི་ངེས་པ་ཅན་དུ་
གསུངས་པའི་ཕྱིར་དང་། ཐམས་ཅད་དུ་ཁྲུ་བཞི་པའི་དཀྱིལ་འཁོར་ལ་ལས་ཐམས་
ཅད་པའི་ཐབ་ནི་ཞི་བ་ལ་ཟླུམ་པོ་དཀྱིལ་འཁོར་གྱི་ཕྱེད་དོ། །རྒྱས་པ་ལ་ཁྲུ་བཞི་
དཀྱིལ་འཁོར་དང་མཉམ་པའོ། །ཞེས་གསུངས་པའི་ ཕྱིར་ རོ། །གཞན་ཡང་ཐབ་
དང་དཀྱིལ་འཁོར་མཉམ་ཚུལ་དེ་ལྟར་ཡིན་ན་དཀྱིལ་འཁོར་གྲུ་བཞི་དང་དཔངས་
བསྡོམས་པའི་ཁྲུ་བཞི་ཡིན་པར་ཧ་ཅང་ཐལ་བའི་རིགས་པ་མཚུངས་པས་གནོད་
- 314 -



ཞི་བ་དང་རྒྱས་པའི་སྦྱིན་སྲེག་གི་ཆོ་ག
ལ། སྔར་ཁྱེད་ཀྱིས་དྲངས་པའི་ལུང་དེའི་དགོད་པ་ཡང་ཐབ་ཀྱི་གཞི་ལ་དབུས་སུ་
ཡེ་ཤེས་འཁོར་ལོ་ཐབ་ཀྱི་ཕྱེད་དུ་སྟེ། ཚངས་པའི་ལྟེ་བ་ནས་ཕྱོགས་སོ་སོར་ཁྲུ་རེ་
རེ་དང་དེ་དག་གི་མཐར་ཐབ་ཀྱི་རྩིག་པའི་མཚམས་ལ་ཐུག་གི་བར་ལ་ཡང་ཕྱོགས་
སོ་སོར་ཁྲུ་རེ་རེ་སྡེ། དེ་ལྟར་ཐབ་ཁུང་གི་གཞི་ལ་ཁྲུ་བཞི་ནི་རྒྱའི་ཚད་དུ་དགོངས་པ་
ཡིན་ནོ། །དེ་ལྟར་ཡིན་པར་གང་གིས་ཤེས་ཞེ་ན། འདིའི་སྔ་རོལ་ཡེ་ཤེས་འཁོར་
ལོ་སྟོན་པའི་སྐབས་སུ་རེ་ཤིག་རིགས་ཀྱི་དབང་གིས་ཡེ་ཤེས་ཀྱི་འཁོར་ལོ་ནི་
ཐམས་ཅད་དུ་སྙིང་པོར་དེ། རྡོ་རྗེ་ཕྲེང་བ་དང་ཀ་བའི་མཐར་ཐུག་པ་དཀྱིལ་འཁོར་
ལས་ཕྱེད་ཀྱིས་ཆར་འགྱུར་ཏེ། ཕྱི་རོལ་འཁོར་ལོའི་ཕྱེད་ཀྱི་ཚད་ཀྱིས་ཞེས་པའི་
ངེས་པ་ལས་སོ། །དེའི་ཕྱེད་ཀྱིས་རྩ་བའི་པད་མ་སྟེ། དེའི་ཕྱིར་སྙིང་པོའི་པད་མའི་
གཉིས་འགྱུར་རོ། །རྒྱས་པ་ལ་ཁྲུ་གཉིས་པ་གྲུ་བཞིའོ། །ཟླུམ་པོ་དང་སྙིང་པོའི་པད་
མའི་ཚད་ནི་ཁྲུ་གཅིག་གོ་ཞེས་དཀྱིལ་འཁོར་དང་མཚུངས་པར་ཐབ་ཀྱིས་ཕྱེད་དུ་
ཡེ་ཤེས་འཁོར་ལོ་དང་། དེའི་ཕྱེད་དུ་སྙིང་པོའི་པད་མ་གསུངས་པའི་ཕྱིར། རྒྱས་པ་
ལ་ཡེ་ཤེས་འཁོར་ལོ་ཁྲུ་གཉིས་པ་གྲུ་བཞི་དང༌། སྙིང་པོའི་པད་མ་ཁྲུ་གཅིག་དང་།
ཞི་བ་ལ་ཡེ་ཤེས་འཁོར་ལོ་ཟླུམ་པོ་ཁྲུ་གཅིག་པར་གསུངས་པའི་ཕྱིར་དང་། དེ་དག་
ལ་སྙེག་པའི་ཕྱིར་འདིར་ཡང་། དེ་ལྟར་ཐབ་ཁུང་གི་གཞི་ལ་ཚངས་པའི་གནས་ནས་
ཞེས་སོགས་ཀྱིས་ཚངས་པའི་ལྟེ་བ་ནས་ཕྱོགས་སོ་སོར་ཡེ་ཤེས་འཁོར་ལོ་ཁྲུ་རེ་རེ་
དང་མཚམས་དེ་ནས་ཐབ་ཀྱི་རྩིག་པ་ལ་ཐུག་གི་བར་དུ་ཡང་། ཕྱོགས་སོ་སོར་ཁྲུ་
རེ་རེ་སྟེ་དེ་ལྟར་ཚངས་པའི་ལྟེ་བ་ནས་ཕྱོགས་བཞིར་ཆ་གཉིས་གཉིས་གསུངས་
པའི་མཐར་དེ་རྣམས་ཀྱི་མཇུག་བསྡུས་ཏེ་གསུངས་པ། དེ་ལྟར་ཐབ་གྲུ་བཞི་ནི་རུ་
བའི་མཚམས་སུ་སྟེ་མིག་ལ་སོགས་པའི་གནས་ཀྱི་མཐར་ཐུག་པར་རོ་ཞེས་གསལ་
- 315 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
བར་བསྟན་པའི་ཕྱིར་རོ། །གཞན་ཡང་སློབ་དཔོན་གྱི་གདན་གྱི་སྐབས་ནས་སྙིང་
པོའི་པད་མའི་གཉིས་འགྱུར་གང་ཡིན་པ་དེ་ཁྲུ་དོ་བར་གསུངས་པ་ལས་ཀྱང་། རྒྱས་
པ་ལ་སྙིང་པོའི་པད་མ་ཁྲུ་གང་བར་གྲུབ་ཅིང༌། དེ་ལས་ཀྱང་དེའི་ཡེ་ཤེས་འཁོར་
ལོ་ཁྲུ་གཉིས་པར་གྲུབ་སྟེ་སྙིང་པོའི་པད་མའི་གཉིས་འགྱུར་ཞེས་པ་ཡེ་ཤེས་འཁོར་
ལོའི་སྐབས་སུ་གསུངས་པའི་ཕྱིར་རོ། །གལ་ཏེ་དེ་བཞིན་དུ་ཐབ་ཀྱི་རྩིག་པ་ལའོ་
ཞེས་པ་འདིས་ཐབ་ཀྱི་དཔངས་བསྟན་པ་ཡིན་ནོ་ཞེ་ན་མ་ཡིན་ཏེ། ཐབ་ཐམས་ཅད་
ཀྱི་དཔངས་ལ་རང་རང་གི་རྒྱའི་ཕྱེད་ཕྱེད་དུ་ངེས་པར་གོང་དུ་བསྟན་ཟིན་ཅིང་འོག་
ནས་ཀྱང་འཆད་པར་འགྱུར་བས། འདིར་བསྟན་མི་དགོས་པའི་ཕྱིར་དང་འདིར་
རྒྱའི་ཚད་བསྟན་པའི་མཇུག་བསྡུས་པའི་ཚིག་དེ་ལྟར་ན་ཞེས་སྨོས་ནས་ཐབ་གྲུ་
བཞི་ནི། རྭ་བའི་མཚམས་སུ་སྟེ་མིག་ལ་སོགས་པའི་གནས་ཀྱི་མཐར་ཐུག་པར་རོ།།
ཞེས་གསུངས་པའི་ཕྱིར་རོ། །ཅི་སྟེ་གཞུང་དེས་དཔངས་ཚད་སྟོན་པ་ཡིན་དུ་བཅུག་
ཀྱང་། དཔངས་ཁྲུ་དོ་བར་འགྱུར་ཏེ་དེའི་སྔོན་ཙམ་དུ་ཡེ་ཤེས་འཁོར་ལོའི་སྐབས་
ལ་སྙེག་པའི་ཚིག་སྨོས་ནས་ཐབ་ཁུང་གི་གཞི་ལ་ཚངས་པའི་གནས་ནས་ཐད་ཀའི་
ཆ་ཁྲུ་གཅིག་སྟེ་ཞེས་ཚངས་པའི་ལྟེ་བ་ནས་ཕྱོགས་སོ་སོར་ཁྲུ་རེ་རེ་བའི་ཡེ་ཤེས་
འཁོར་ལོ་གསུངས་ནས་དེ་ཉིད་ཀྱིས་ན་གྲུ་བཞིའི་ཕྱེད་ཀྱི་ཆའོ་ཞེས་པ་འདིས་ཐབ་
གྲུ་བཞི་དཀྱིལ་འཁོར་དང་མཉམ་པའི་ཕྱེད་དུ་ཡེ་ཤེས་འཁོར་ལོ་ཁྲུ་དོ་པ་སྔར་
བསྟན་པ་དང་མཐུན་པར་གསུངས་ཤིང་། དེ་བཞིན་དུ། ཐབ་ཀྱི་རྩིག་པ་ལའོ་ཞེས་
ཁྲུ་དོ་པ་དང་མཚུངས་པར་བསྟན་པའི་ཚིག་སྨོས་པའི་ཕྱིར་དང༌། ཐབ་གྲུ་བཞི་པ་
བརྩིགས་ནའང་དེའི་དཔངས་ལ་ཁྲུ་དོ་རིགས་པའི་ཕྱིར་དེ་ཐབ་ཁུང་དང་མཆུ་དང་
ཁ་ཁྱེར་ཐམས་ཅད་ཀྱི་དཔངས་ལ་རང་རང་གི་རྒྱའི་ཕྱེད་ཕྱེད་གསུངས་པའི་ཕྱིར་རོ།།
- 316 -



ཞི་བ་དང་རྒྱས་པའི་སྦྱིན་སྲེག་གི་ཆོ་ག
དེའི་ཕྱིར་གཞུང་འདིས་ཐབ་ཀྱི་དཔངས་བསྟན་པ་ཡིན་ན་དཔངས་ཁྲུ་དོ་པར་གྲུབ་
ཅིང་། དེ་གྲུབ་ན་དེའི་རྒྱུ་མཚན་ཀྱིས་ཀྱང་ཐབ་ཀྱི་རྒྱ་ཁྲུ་བཞི་པར་གྲུབ་བོ། །གལ་ཏེ་
གཞུང་འདིས་ཐབ་ཀྱི་དཔངས་བསྟན་ཡང་དཔངས་ཁྲུ་གང་བར་བསྟན་པ་ཡིན་ཏེ།
རྒྱ་ལ་ཁྲུ་དོ་ལས་མེད་པའི་ཕྱིར་རོ་ཞེ་ན། དེ་ལྟ་ན་ནི་རྒྱ་དང་དཔངས་གཉིས་ཀ་
བསྡོམ་ཡང་ཁྲུ་གསུམ་ལས་མེད་པས་དཀྱིལ་འཁོར་ཁྲུ་བཞི་པ་དང་ཇི་ལྟར་མཉམ།
གལ་དེ་དཔངས་ཁྲུ་གང་བོ་དེ་ཉིད་ཤར་དང་ནུབ་ཀྱི་ཆ་ལ་གཞལ་ན་ཁྲུ་རེ་རེར་
འགྱུར་བའི་ཕྱིར་དེ་གཉིས་རྒྱ་དང་བསྡོམས་པས་དཀྱིལ་འཁོར་ཁྲུ་བཞི་པ་དང་
མཉམ་མོ་ཞེ་ན། དཔངས་ཀྱི་ རྩི་ ཚུལ་དེ་འདྲ་ནི་བླུན་པོ་རྣམས་ཀྱི་ལུགས་ལ་ཡང་
མེད་ན་མཁས་པའི་ལུགས་ལ་ལྟ་ཅི་སྨོས་དེ་དངོས་པོ་སྟོབས་ཞུགས་དང་འགལ་
བའི་ཕྱིར་རོ། །གལ་ཏེ་ཁྲུ་འཇལ་ལུགས་དེས་ཐབ་དེའི་དཔངས་ཁྲུ་དོར་འགྱུར་ན།
དེ་ལྟ་ན་ནི་རིགས་པ་མཚུངས་པས་ལྷོ་དང་བྱང་དང་མཚམས་བཞི་ལ་སོགས་པ་
ནས་གཞལ་ནའང་ཁྲུ་རེ་རེ་ཡོད་པའི་ཕྱིར་དེའི་དཔངས་ཁྲུ་བརྒྱད་ལ་སོགས་པར་ཧ་
ཅང་ཐལ་ལོ། །གཞན་ཡང་དཔངས་ཀྱི་རྩི་ཚུལ་དེ་འདྲ་དོན་ལ་གནས་ཤིང་མཁས་
པའི་ལུགས་ལ་ཡང་ཡོད་པ་ཡིན་ན་ཐབ་དེ་སྲིད་དུ་ཁྲུ་གང་བའི་ཐུར་མ་ཤིན་ཏུ་ཕྲ་
བ་འབུམ་ཕྲག་གྱེན་དུ་བསླང་བས་བཀང་བའི་ཚེ་དེའི་དཔངས་ལ་ཁྲུ་འབུམ་ཕྲག་
ཡོད་པར་འགྱུར་རམ་ཅི། དེ་ལྟ་བས་ན་འདི་ཙམ་གྱི་ཁྱད་པར་ནི་བླུན་པོ་བ་གླང་རྫིས་
ཀྱང་ཤེས་སོ། །གཞན་ཡང་རིགས་པ་མཚུངས་པས་ཐོག་དཔངས་སུ་མི་གང་ཡོད་
པའི་ཁང་པ་ཤིན་ཏུ་ཡངས་པར་མི་སྟོང་ཕྲག་འགྲེང་བའི་ཚེ་དེའི་ཐོག་དཔངས་ལ་
མི་སྟོང་ཕྲག་ཡོད་པར་འགྱུར་རམ་ཅི། དེས་ན་འདི་ཙམ་གྱི་རྩི་ཚུལ་ནི་གནག་རྫི་མོའི་
བར་དུ་ཡང་ཡོངས་སུ་གྲགས་པ་ཡིན་པས། འཕགས་པ་ལ་སྐུར་བ་འདེབས་པ་
317 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
འདི་ལྟ་བུ་ལ་རྣ་བ་དགབ་པར་རིགས་སོ། །
གཞན་ལས་ཀུན་པའི་ཐབ་གྲུ་བཞི་ལ་རྒྱ་ཁྲུ་དོ་ལས་མེད་ན་དེའི་ཡེ་ཤེས་འཁོར་
ལོར་ཁྲུ་དོ་བ་དང་སྙིང་པོའི་པད་མ་ཁྲུ་གང་བར་གསུངས་པ་དང་། ཡང་འགལ་
བར་འགྱུར་ཏེ་དཀྱིལ་འཁོར་ཇི་ལྟ་བ་བཞིན་ཐབས་ཀྱི་ཕྱེད་དུ་ཡེ་ཤེས་འཁོར་ལོ་
དང་དེའི་ཕྱེད་དུ་སྙིང་པོའི་པད་མ་གསུངས་པའི་ཕྱིར་རོ། །གལ་ཏེ་ཐབ་དང་ཡེ་ཤེས་
འཁོར་ལོ་མཉམ་སྟེ་གཉི་ག་ཁྲུ་དོ་པའོ་ཞེ་ན། དེ་ལྟ་མ་ཡིན་ཏེ། ཡེ་ཤེས་འཁོར་ལོའི་
སྐབས་སུ་ཕྱི་རོལ་འཁོར་ལོའི་ཕྱེད་ཀྱིས་ཚད་ཀྱིས་ཞེས་པའི་ངེས་པ་ལས་སོ། །ཞེས་
སོགས་ཀྱིས་དེ་གཉིས་མི་མཉམ་པར་ཡང་ཡང་གསུངས་པས་གནོད་པའི་ཕྱིར་རོ།།
གཞན་ཡང་དེ་གཉིས་མཉམ་དང་ཡེ་ཤེས་འཁོར་ལོ་དང་ཐབ་ཀྱི་རྭ་བའི་བར་དུ་མིག་
གཞན་ལ་སོགས་པའི་ལྷ་སྣམ་མེད་པར་འགྱུར་ལ། དེ་འདོད་ན་ཐབ་གྲུ་བཞི་ནི་རྭ་
བའི་མཚམས་སུ་སྟེ་མིག་ལ་སོགས་པའི་གནས་ཀྱི་མཐར་ཐུག་པར་རོ་ཞེས་རྭ་བའི་
ནང་མཚམས་སུ་མིག་གཞན་ལ་སོགས་པའི་ལྷ་རྣམ་གསུངས་པ་དང་འགལ་ལོ། །
དེ་བཞིན་དུ། ཐབ་ཀྱི་རྒྱ་དེ་ལས་མེད་ན་སྙིང་པོའི་པད་མ་ཡང་ཐབ་ཀྱི་ཕྱེད་དུ་འགྱུར་
ལ། དེ་འདོད་པར་མི་ནུས་ཏེ། ལས་རྐྱང་དང་ལས་ཀུན་ལ་གང་ལ་ཡང་དེ་འདྲ་གསུངས་
པ་མེད་པའི་ཕྱིར་དང་། ལས་རྐྱང་གི་པད་མ་རྣམས་ཐབ་དང་མཉམ་ཞིང་ལས་ཀུན་
པའི་སྙིང་པོའི་པད་མ་ནི་ཐབ་ཁུང་གི་ཕྱེད་ཀྱི་ཕྱེད་དུ་གསུངས་པས་གནོད་པའི་
ཕྱིར་རོ། །གལ་ཏེ་ལས་ཀུན་པའི་ཐབ་ལ་སྙིང་པོར་ཡེ་ཤེས་འཁོར་ལོ་མེད་ཀྱི་པད་
མ་ཉིད་ཐབ་ཀྱི་ཕྱེད་དུའོ་ཞེ་ན། འདི་ནི་ཧ་ཅང་ཡང་རྣམ་པར་འཁྱམས་པའི་བ
བ་ཅོལ་དེ་ཇི་སྐད་དུ་ཡེ་ཤེས་འཁོར་ལོ་ནི་ཐམས་ཅད་དུ་སྙིང་པོར་དེ་རྡོ་རྗེ་ཕྲེང་བ་
དང་ཀ་བའི་མཐར་ཐུག་པ་དཀྱིལ་འཁོར་ལས་ཕྱེད་ཀྱི་ཆད་འགྱུར་ཏེ། ཞེས་དང་།
- 318 -



ཞི་བ་དང་རྒྱས་པའི་སྦྱིན་སྲེག་གི་ཆོ་ག
དེའི་ནང་དུ་སྙིང་པོར་པད་མ་སྟེ་ཁྲུ་བཞི་པའི་དཀྱིལ་འཁོར་ལ་ཇི་ལྟ་བ་དེ་བཞིན་དུ་
ཐབ་གྲུ་བཞི་དང་ཁྲུ་གཉིས་པའི་དཀྱིལ་འཁོར་ལ་ཇི་ལྟ་བ་དེ་བཞིན་དུ་ཐབ་ཟླུམ་
པོའི་སྙིང་པོ་ལ་མཚན་མ་དང་བཅས་པར་འགྱུར་རོ། །དེ་ལྟར་ན་དཀྱིལ་འཁོར་ལ་
པད་མ་ཕྱེད་དང་པད་མའི་ཕྱི་རུ་ཕྱོགས་དང་ཕྱོགས་བྲལ་རྣམས་སུ་བུམ་པ་དང་
བཅས་རལ་གྲི་ལ་སོགས་པའི་མཚན་མ་ཇི་ལྟ་བ་དེ་བཞིན་དུ་ཐབ་ཁུང་གི་སྙིང་
པོར་རྩ་བའི་པད་མ་ལ་སོགས་བྱའོ་ཞེས་སོགས་ཀྱིས་ཐབ་ཀྱི་སྙིང་པོར་ཡེ་ཤེས་
འཁོར་ལོ་དཀྱིལ་འཁོར་ལ་ཇི་ལྟ་བ་དེ་བཞིན་དུ་བྱ་བར་གསུངས་པས་གནོད་པའི་
ཕྱིར་རོ། །གཞན་ཡང་བྲིས་པའི་ཐབ་ལ་དཔངས་མེད་པའི་ཕྱིར་དེ་དཀྱིལ་འཁོར་
དང་མི་མཉམ་པར་ཧ་ཅང་ཐལ་བའི་གནོད་བྱེད་ཀྱང་བཟློག་པར་ནུས་པ་སུ་ཡང་
མེད་དོ། །གལ་ཏེ་བྲིས་པའི་ཚེ་ཐབ་ཀྱི་རྒྱ་ཉིད་ཁྲུ་བཞི་དང་བརྩིགས་པའི་ཚེ་རྒྱ་ཁྲུ་
དོ་དང་དཔངས་སུ་ཁྲུ་དོ་སྟེ་ཁྲུ་བཞི་དེ་ལྟར་རྩིའོ་ཞེ་ན། ཅི་ལ་རག་མོད་ཤེས་བྱེད་
རྣམ་དག་ཅུང་ཟད་ཀྱང་མེད་ཅིང་ལུང་རིགས་ཀྱི་གནོད་བྱེད་གནམ་ལྕགས་ཀྱི་ཆར་
ཆེན་བཞིན་དུ་བབས་པས་དེས་ནི་གང་དུ་སུ་ལ་ཇི་ཞིག་བྱ་སྟེ་འདི་ནི་སྔར་ཉིད་དུ་
སུན་ཕྱུང་ཟིན་པ་ཡང་ཡིན་ནོ། །གཞན་ཡང་བྲིས་པའི་ཐབ་ལ་རྒྱར་ཁྲུ་བཞི་བྱེད་ན་
བརྩིགས་པ་ལ་ཡང་རྒྱར་ཁྲུ་བཞི་བྱེད་པར་རིགས་ཏེ་དེ་གཉིས་ལ་རྒྱའི་ཚད་མི་
མཚུངས་པ་མེད་ཅིང་དེ་ལྟར་གསུངས་པའང་མེད་པའི་ཕྱིར་རོ། །གལ་ཏེ་ཡོད་ན
འང་འདིར་བརྗོད་དགོས་སོ། །གཞན་ཡང་བརྩིགས་པའི་རྒྱ་ལ་བྲིས་པའི་རྒྱའི་ཕྱེད་
ཕྱེད་ལས་མེད་པར་ངེས་པ་ཡིན་ན་ཐབ་གཞན་རྣམས་ལ་ཡང་མཚུངས་པས་བསད་
པའི་ཐབ་ཁུང་བརྩིགས་པའི་ཚེ། དེའི་རྒྱར་ཁྲུ་དོ་པད་མ་ལ་སོར་དྲུག་ལས་མེད་པར་
འགྱུར་ཞིང་གཞན་རྣམས་ལ་ཡང་དེ་བཞིན་དུ་སྦྱར་བའི་གནོད་བྱེད་ཆར་ཆེན་བཞིན་
- 319 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
དུ་དབབ་པར་བྱ་སྟེ། དབང་ལ་པད་མ་སོར་བཅུ་དང་། དགུག་པ་ལ་སོར་ཉི་ཤུ་
དང༌། རྨོངས་པ་ལ་སོར་བཅོ་ལྔ་དང༌། རེངས་པ་ལ་སོར་སུམ་ཅུ་དང༌། ཞི་བ་དང་
བསྐྲད་པ་ལ་ཁྲུ་ཕྱེད་ཕྱེད་དང་། རྒྱས་པ་ལ་ཁྲུ་གང་བར་ཧ་ཅང་ཐལ་བར་འགྱུར་ཏེ་
ལས་སོ་སོ་པའི་ཐབ་བརྒྱད་ཀྱི་རྒྱ་དང་མཐིལ་གྱི་པད་མ་མཉམ་པའི་ཕྱིར་རོ། །འདོད་
པར་མི་ནུས་ཏེ། པད་མ་དེ་རྣམས་ཀྱི་ཚད་དེ་དང་དེ་ལས་ཉིས་འགྱུར་ཉིས་འགྱུར་དུ་
གསུངས་པས་གནོད་པའི་ཕྱིར་རོ། །དེ་ལྟ་བས་ན་ཤེས་བྱེད་རྣམ་དག་འགའ་ཙམ་
ཡང་མེད་བཞིན་དུ་ལོག་པའི་ང་རྒྱལ་དང་རང་བཟོས་བབ་ཅོལ་འདི་ལྟ་བུ་ནི་ཁྱི་སྨྱོན་
བཞིན་དུ་མཁས་པ་རྣམས་ཀྱིས་སྤང་པར་རིགས་སོ། །གཞན་ཡང་འགའ་ཞིག་ལས་
ཀུན་ལ་ཐབ་ཁུང་དབུས་སུ་གཉིས་དང་ཕྱོགས་མཚམས་སུ་གཉིས་ཏེ་བཞིར་འདོད་
པ་ལ་ཡང་ཤེས་བྱེད་རྣམ་དག་མེད་ཅིང་གནོད་བྱེད་རྣམ་དག་ཡོད་པའི་ ཕྱིར་རྗེ་
བཙུན་གྱི་དགོངས་པ་ལས་ཕྱི་རོལ་ཏུ་གྱུར་པ་ཡིན་ནོ། །གལ་ཏེ་འགའ་ཞིག་ན་རེ།
ཡང་ན་ལས་ཀྱི་ རྗེས་སུ་མཐུན་པས་བྱང་དང་དྲག་པོའི་ཟུར་ རམ། གཞན་ཡང་
དཀར་པོའི་ས་ལ་རྡུལ་ཚོན་གྱི་དཀྱིལ་འཁོར་རྡོ་རྗེ་འབར་བའི་ཕྱི་རོལ་ཏུ་ཁྲུ་གཉིས་
ཀྱི་བར་དུའོ་ཞེས་པ་འདིས་ཕྱོགས་མཚམས་སུ་བྱ་བའི་ལས་ཀུན་པ་བསྟན་ནོ་ཞེ་ན་
མ་ཡིན་ཏེ། དེ་ནི་ལས་སོ་སོ་པའི་ཞི་རྒྱས་ཡིན་པའི་ཕྱིར་རོ། །ཅེས་མངོན་ཞེ་ན།
བྱང་དང་དྲག་པོའི་ཟུར་དུ་དཀར་པོའི་ས་ལ་བྱ་བར་གསུངས་པའི་ཕྱིར་རོ། །ལས་
ཀུན་པ་ཡིན་ན་ནི་དབུས་སུ་ས་ལྗང་ཁུ་ལ་རིགས་ཏེ། ཐམས་ཅད་དུ་གྲོང་ལ་སོགས་
པའི་དབུས་སུ་བསོད་ནམས་ཀྱི་དོན་དུའོ། །ཞེས་པ་དང་། ལས་ཀྱི་ཆ་ནི་ཐམས་
ཅད་པ་ལ་ལྗང་ཁུར་གྱུར་ཏེ། ལྔ་པ་དང་ནི་མཐའ་མ་དག་གི་རིགས། །ཞེས་པ་དང་།
མཐའ་དག་ཡོན་ཏན་གཏེར་དེ་ནི་ནམ་མཁའི་ཁམས་ཀྱི་མཚན་ཉིད་དུ་རྣལ་འབྱོར་
- 320 -



ཞི་བ་དང་རྒྱས་པའི་སྦྱིན་སྲེག་གི་ཆོ་ག
པས་རིག་པར་བྱའོ། །ཞེས་དང༌། གྲོང་གི་དབུས་སུ་ལས་ཐམས་ཅད་པའི་དཀྱིལ་
འཁོར་དང་ཐབ་དང་སྦྱིན་སྲེག་ལ་སོགས་པ་སྔགས་པས་བྱའོ། །ཞེས་སོགས་རྒྱ་ཆེར་
གསུངས་པའི་ཕྱིར་རོ། །
གཞན་ཡང་། ཞི་བ་ལ་སོགས་རབ་དབྱེ་ལས། །སོ་སོའི་ཕྱོགས་ཀྱི་ཆ་ཡིས་ནི།།
ཐབ་ཁུང་རྣམ་བརྒྱད་རབ་གསུངས་དང༌། །དགུ་པ་ལས་ནི་ཐམས་ཅད་པ། །ཞེས་
གསུངས་པ་ལས་ཀྱང་། ཕྱོགས་བརྒྱད་ཀྱི་ཐབས་གང་ཡིན་པ་རྣམས་ལས་རྐྱང་དང་དགུ་
པ་ལས་ཀུན་པའི་ཐབ་གང་ཡིན་པ་དེ་ནི། ཕྱོགས་ཀྱང་དགུ་པ་དབུས་ཀྱི་ཕྱོགས་སུ་
བྱ་བར་བདེ་བླག་ཏུ་རྟོགས་པ་ཉིད་དེ། ལྷུན་པོ་དང་དཀྱིལ་འཁོར་གྱི་ཕྱོགས་བཞི་
ཁ་དོག་བཞིར་གནས་ཀྱང་དབུས་ལྗང་ཁུར་གནས་པ་ཇི་ལྟ་བ་བཞིན་ནོ། །གཞན་
ཡང་ལས་ཀུན་པའི་ཐབ་དང་མེ་ལྷ་དང་གོས་ལ་སོགས་པ་ལྗང་ཁུར་གསུངས་པ་ནི་
ངེས་པ་ཡིན་ལ། དེས་ཀྱང་བྱང་དང་དབང་ལྡན་དུ་ཐབ་དཀར་པོ་ལ་ལས་ཀུན་པ་
བྱེད་པར་འདོད་པས་སུན་ཕྱུང་བ་ཡིན་ཏེ། ཐབ་དཀར་པོ་དང་མེ་ལྷ་ལྗང་ཁུ་ནི་རྣམ་
པར་འཁྲུགས་པའོ། །གལ་ཏེ་ཐབ་འདི་གཉིས་ཀྱང་ལྗང་ཁུར་བྱེད་དོ་ཞེ་ན། བྱེད་
ལ་རག་མོད། ས་གཞི་དཀར་པོ་ཆུའི་བདག་ཉིད་ལ་ཐབ་ལྗང་ཁུ་ནམ་མཁའི་བདག་
ཉིད་བྱེད་ན་ཡང་ཆལ་ཆོལ་ཏེ། དེ་བཞིན་དུ། བྱང་དང་དབང་ལྡན་ཆུའི་ཁམས་ལ།
ལས་ཀུན་པ་ནམ་མཁའི་ཁམས་ཀྱི་ཐབ་ལ་སོགས་བྱེད་ན་ཡང་འཁྲག་འཁྲུགས་སོ།།
གཞན་ཡང་དེ་གཉིས་ལ་ནང་ན་ཡེ་ཤེས་འཁོར་ལོ་ཡོད་དམ་མེད། ཡོད་ན་ཐབས་
དང་ཡེ་ཤེས་འཁོར་ལོ་མཉམ་པར་ཐལ་པའི་སྐྱོན་གྱིས་གནོད་ལ། མེད་ན་ལས་
ཀུན་པའི་ཐབ་ཏུ་ཇི་ལྟར་རུང་སྟེ་ལས་ཐམས་ཅད་པའི་སྐབས་སུ་ཡེ་ཤེས་འཁོར་ལོ་
ནི་ཐམས་ཅད་དུ་སྙིང་པོར་ཏེ་ཞེས་གསུངས་པས་གནོད་པའི་ཕྱིར་རོ། །དེས་ན་
-321 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
འཁྲགས་འཁྲུགས་ལ་སོགས་པའི་སྐྱོན་གྱིས་གང་ལ་གནོད་པ་དང་མི་གནོད་པ་ནི་
ནོར་བུ་ཆུ་དྭངས་ཀྱི་མན་ངག་མཐོང་ན་ཡང་གསལ་བར་འགྱུར་རོ། །ཁོ་བོ་ཅག་གི་
ལུགས་དེ་ལ་ནི་ལུང་རིགས་ཀྱི་གནོད་པ་ཅུང་ཟད་ཀྱང་མེད་མོད་ཀྱི་ཡ་གསལ་གཉིས་
ནི་དུས་ཀྱི་དབང་གིས་བཟློག་པ་དཀའ་སྟེ། དེ་ལྟར་ན་ཡང་ལུང་རིགས་དང་མི་མཐུན་
པའི་གཟུ་ལུམ་དང་རང་བཟོ་རྣམ་པ་མང་པོ་ནི་དུག་སྦྲུལ་བཞིན་དུ་བློ་ལྡན་གཟུ་བོར་
གནས་པ་རྣམས་ཀྱིས་འབད་དེ་སྤངས་ནས་ཤིན་ཏུ་རྣམ་པར་དག་པ་གོང་དུ་བསྟན་
པའམ་ནང་གི་མུན་སེལ་དུ་བསྟན་པ་ལྟར་ལེགས་པར་འདུས་བྱའོ། །
འདིར་གང་གི་ཚེ་བསོད་ནམས་ཀྱི་ཚོགས་ལ་དམིགས་ནས་ཞི་བ་ལས་ཀུན་
པའི་སྦྱིན་སྲེག་བྱེད་ན། ཤེལ་གྱི་སྣོད་དུ་ཆུ་གཙང་ལ་དྲི་བཟང་པོ་སྦྱར་བའི་མཆོད་
ཡོན་ཀུ་ཤ་དང་བཅས་པ། ཙན་དན་དཀར་པོའི་དྲི་བཟང་པོའི་མེ་ཏོག་དཀར་པོ་
དང༌། བསིལ་བའི་བདུག་སྤོས་དང༌། མར་དཀར་གྱི་སྣང་གསལ་དང་། འོ་མ་དང་
འབྲས་ཆན་གྱི་ཞལ་ཟས་དང་། སཱ་ལུ་མ་ཆག་པའི་འབྲས་བུ་དང་། གོས་ཟུང་ལ་
སོགས་པའི་མཆོད་རྫས་གཞན་ཐམས་ཅད་ལྗང་ཁུ་དང་། ཨུ་དུམ་བཱ་རའི་ཕུར་བུ་
བཅུ་དང་། ཨུ་དུམ་བཱ་ར་ལ་སོགས་པ་འོ་མ་ཅན་གྱི་ཡམ་ཤིང་ལྔ་བརྒྱ་བཞི་བཅུ་
དང་། དུར་བ་འོ་མས་སྦགས་པའི་བསྲེག་རྫས་དང་། ཙན་དན་དང༌། ཨ་ཀ་རུ་དང༌།
ཐང་ཤིང་ལ་སོགས་པ་དྲི་བཟང་པོའི་ཤིང་ངམ་འོ་མ་ཅན་གྱི་བུད་ཤིང་དང་མར་གྱི་
ཉིང་ཁུ་ཅི་མང་དང༌། དགང་གཟར་བླུགས་གཟར་ལ་སོགས་པ་ལེགས་པར་འཚོགས་
ནས་ཞི་བའི་ལས་ལ་བསྟན་པའི་དུས་ཀྱི་ངེས་པ་ལ་རྡོ་རྗེ་སློབ་དཔོན་གོས་ལྗང་ཁུ་
ལ་སོགས་པས་ཆས་སུ་ཞུགས་ཤིང་། ཐབ་ཀྱི་ཤར་དུ་སློབ་དཔོན་གྱི་གདན་ལ་སྐྱིལ་
ཀྲུང་གི་འདུག་སྟེ། རྒྱས་བསྡུས་སྐབས་དང་སྦྱར་བའི་ལྷའི་རྣལ་འབྱོར་དང་བདུད་
- 322 -



ཞི་བ་དང་རྒྱས་པའི་སྦྱིན་སྲེག་གི་ཆོ་ག
བསྲེག་པའི་མཐར་ཁྲོ་བོའི་རྒྱལ་པོར་བསྒོམས་པའི་ཕུར་བུ་རྣམས་གནས་བཅུའི་
གདུག་པ་རྣམས་ལ་སྔགས་དང་བཅས་པས་གདབ་ཅིང་བརྡུང་བའི་སྔགས་དང་རྡོ་
རྗེ་ཐོ་བས་བརྡུངས་ནས་དེ་རྣམས་བསྲུང་བའི་དོན་དུ་ཁྲོ་རྒྱལ་བཙུན་མོར་བཅས་པ་
རྣམས་སྔགས་ཀྱིས་བཀོད་དེ། ལྷ་ཁང་ནས་བླངས་པའི་མེ་ཙན་དན་ལ་སོགས་པའི་
དྲི་བཟང་ པོའི་ ཤིང་ གིས་ སྦར་ནས། ཨོཾ་ཨཱཿཧཱུྃ་ཧྲཕཊ། ཅེས་ པ་དང༌། ཀུ་ཤའི་རྩེ་
མོས་མཆོད་ཡོན་གྱི་སྣོད་ནས་དྲིའི་ཆུ་བླངས་པས་ཐབ་ཀྱི་ཕྱོགས་བཅུར་ཉེ་འཁོར་
དང་མཆོད་རྫས་དང་བསྲེག་རྫས་དང་ཡམ་ཤིང་དང་དགང་བླུགས་ལ་སོགས་པ་
ཐམས་ཅད་དང་རང་ལ་ཡང་བསང་གཏོར་བྱ་ཞིང་། མ་དག་པ་ཐམས་ཅད་ཤིན་ཏུ་
ཡོངས་སུ་དག་པར་བསམ་མོ། །དེ་ནས་ཐབ་ཁུང་མཆོད་སྦྱིན་གྱི་མེ་ལྷ་དང་། རང་
གི་སྙིང་གར་འདོད་པའི་མེ་ལྷ་གསལ་གདབ་པར་བྱ་སྟེ། གཉིས་ཀ་སྐུ་མདོག་ལྗང་
ཁུ་ཅུང་ཟད་བཞད་ཅིང་ཆགས་པའི་སྐུ་ཞལ་གཅིག་ཕྱག་བཞི་པ་གཡས་གཉིས་ན་
རྡོ་རྗེ་དང་བགྲང་ཕྲེང་། གཡོན་གཉིས་ན་དྲིལ་བུ་དང་པད་མ་འཛིན་ཅིང་མི་བསྐྱོད་
པས་དབུ་བརྒྱན་པའི་རལ་པ་སེར་སྐྱ་སྤྱན་དང་གོས་དམར་སེར་ཅན་པད་ཟླ་ལ་
ཞབས་གཉིས་དཀྱིལ་ཀྲུང་གིས་བཞུགས་པ་དུས་མེ་རྣམ་པར་དག་པའི་བདག་ཉིད་
དུ་བསམ་པ་ལ། དེ་དག་གི་ཐུགས་ཀའི་ཟླ་བ་ལ་གནས་པའི་ཛཡིག་ལས་བྱུང་
པའི་རྡོ་རྗེ་ལྕགས་ཀྱུ་འོད་ཟེར་འཕྲོ་བས་རང་རང་གི་ཀུན་འགྲོ་ཡེ་ཤེས་སེམས་དཔའ་
དགུག་པའི་ཕྱིར། ༀ་ཨེ་ཧི་ཨེ་ཧི་མཧཱ་བྷུ་ཏ་དེ་བ་རི་ཎི་དཱི་ཛ་པད་མ་གྲི་ཧཱི་ཏཱ་ཡཱ་དྷཾ་
མཧཱ་རསྨི་ཨ་སྨིན་སཾ་ནི་ཧི་ཏོ་བྷ་བ་བཛྲ་དྷ་ར་ཨཱཛྫཱ་པ་ཡ་ཏི་སྭཱཧཱ། ཞེས་པས་མཆོད་
སྦྱིན་གྱི་མེ་སྤྱན་དྲངས་ནས། ཛཧཱུྃ་བཾ་ཧོ༔ ཞེས་པ་དང་། རྡོ་རྗེ་ལྕགས་ཀྱུ་ལ་སོགས་
པའི་ཕྱག་རྒྱས་དམ་ཚིག་པ་ལ་དགུག་གཞུག་བཅིང་དང་མཉེས་པར་བྱ་སྟེ་ཐབ་
- 323 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཁུང་དུའོ། །དེ་ནས། ཨོཾ་སརྦ་པཱ་པཾ་ད་ཧ་ན་བཛྲ་ཨག་ནི་བཛྲ་སཏྭ་སརྦ་པ་པཾ་ད་ཧ་ད་
ཧ་སྭཱཧཱ། ཞེས་པས་འདོད་པའི་མེ་ལྷ་ཀུན་ཏུ་དགའ་བ་ཡེ་ཤེས་ཀྱི་མེ་སད་ཅིང་རྟོགས་
པར་བྱས་ནས། ཛཧཱུྃ་བཾ་ཧོ༔ ཞེས་སོགས་ཀྱིས་སྙིང་གའི་དམ་ཚིག་པ་ལ་དགུག་
གཞུག་བཅིང་དང་མཉེས་པར་བྱས་ནས་དབུགས་ཕྱིར་འབྱུང་བ་དང་ལྷན་ཅིག་ཅེས་
པ་ལ་སོགས་པ་ཐལ་བས་སེམས་ཅན་ལ་ཕན་གདགས་པའི་མཐར་ཐུག་པ་ཞི་བའི་
སྦྱིན་སྲེག་ཏུ་བསྟན་པ་ལྟར་བྱ་སྟེ། འདི་ནི་ཞི་བ་ལས་ཀུན་པའོ། །
རྒྱས་པ་ལས་ཀུན་པ་ལ་ཡང་འདི་དང་ཕལ་ཆེར་མཚུངས་མོད་ཀྱི། འོན་ཀྱང་
འདིར་མཆོད་ཡོན་གྱི་སྣོད་དངུལ་ལས་བྱས་པ་དང་ཞོ་དང་འབྲས་ཆན་གྱི་ཞལ་ཟས་
དང་འབྲུ་ལྔ་མར་གྱིས་སྦགས་པའི་བསྲེག་རྫས་དང་། རྒྱས་པའི་ལས་ལ་བསྟན་
པའི་དུས་ཀྱི་ངེས་པ་ལ། རྡོ་རྗེ་སློབ་དཔོན་ཐབ་ཀྱི་ཤར་དུ་རྡོ་རྗེའི་གདན་གྱི་འདུག་
སྟེ་ལྷའི་རྣལ་འབྱོར་དང༌། བདུད་བསྲེག་པ་དང་ཕུར་བུས་གདབ་ཅིང་བསྲུང་བ་
བྱས་པའི་མཐར། སྔ་མ་ལྟར་མེ་སྦར་ནས་བསང་གཏོར་བྱས་ཏེ་མེ་གསུམ་སྤྱན་
དྲང་བ་ལ་སོགས་པ་སྔ་མ་ལྟར་བྱས་ནས་མཆོད་ཅིང་བསྟོད་དེ། བྱང་ཆུབ་ཤིང་
དང༌། དཔག་བསམ་ཤིང་དང་། རིན་པོ་ཆེ་ལ་སོགས་པ་འཇིག་རྟེན་ན་ཇི་སྙེད་
ཡོད་པའི་མཆོད་རྫས་བཟང་དགུ་དང༌། དེ་ལས་ཀྱང་བྱེ་བ་ཕྲག་འབུམ་འགྱུར་གྱིས་
ལྷག་པ་ཙམ་དུ་དངོས་སུ་འབྱོར་བའི་མཆོད་རྫས་རྣམས་བྱིན་གྱིས་རླབས་ཏེ་ཕུལ་
བས་མཉེས་ནས་ཕ་རོལ་ཏུ་ཕྱིན་པ་རྣམས་དང་བྱང་ཆུབ་ཀྱི་ཕྱོགས་ཀྱི་ཆོས་ལ་
སོགས་པ་ཚོགས་གཉིས་ཀྱིས་བསྡུས་པའི་དགེ་བའི་ཕྱོགས་ཀུན་འཕེལ་ཞིང་རྒྱས་
པར་བསམས་པས་རྒྱས་པར་གྱུར་ཅིག །སྙམ་པ་དང་རྒྱས་པར་མཛད་དུ་གསོལ།
ཞེས་རྩེ་གཅིག་ཏུ་གསོལ་བ་འདེབས་པའི་བསམ་པ་དང་ལྡན་བཞིན་པས། ཨོཾ་ཨཱ༔ཧཱུྃ་
-324 -



ཞི་བ་དང་རྒྱས་པའི་སྦྱིན་སྲེག་གི་ཆོ་ག
ཧོཧཾ་ཀཿསྭཱཧཱ། ཞེས་སོགས་ཀྱིས་འབུལ་བ་ཐམས་ཅད་སྔ་མ་བཞིན་ཏེ། འོན་ཀྱང་
འདིར་ཁྱིམ་བདག་གི་མེའི་ལྕེ་ནི་ཉི་མའི་རྩེ་ལ་འབུལ་བ་དང་མེ་ལྷ་ཡང་སྒྲ་གཅན་རྣམ་
པར་དག་པའི་བདག་ཉིད་རྡོ་རྗེའི་གདན་གྱིས་བཞུགས་པར་བསམ་ཞིང་གཤེགས་
གསོལ་གྱི་བར་དུ་ཡང་སྔ་མ་ལྟར་བྱས་ནས་དགེ་བའི་ཕྱོགས་དང་དཀར་པོའི་
ཕྱོགས་དང་ཐར་པའི་ཕྱོགས་ཀུན་འཕེལ་ཞིང་རྒྱས་པའི་སྨོན་ལམ་རྒྱ་ཆེར་འདེབས་
པ་དང་། སྔ་ཕྱི་ཐམས་ཅད་སེམས་བསྐྱེད་དེ་འདྲ་བ་ཁོ་ནས་ཟིན་པར་བྱ་སྟེ། རྒྱས་པ་
ལས་ཀུན་པའི་སྦྱིན་སྲེག་གོ ། །
འདི་ཡང་གཡའ་བཟང་རིན་པོ་ཆེ་བ་ལ་སོགས་པ་དགེ་བའི་བཤེས་གཉེན་
བཟང་པོ་རྣམས་དང་
། སྲི་དུ་ཆེན་པོ་ལ་སོགས་པ་སློབ་མ་དད་གུས་ཅན་རྣམས་ཀྱིས་
བསྐུལ་ནས། རྒྱལ་ཁམས་པ་རྟོན་པ་བཞི་ལྡན་གྱིས་བཀོད་པ་སྟེ། འདིའི་དགེ་བ་ལ་
བརྟེན་ནས་ཀྱང་སེམས་ཅན་ཐམས་ཅད་ཀྱི་ཕྱི་ནང་གློ་བུར་དྲི་མའི་ཡམ་ཤིང་དང་བསྲེག་
རྫས་ཐམས་ཅད་ཞུ་བདེ་ལྷན་སྐྱེས་ལམ་བདེན་ཡེ་ཤེས་ཀྱི་མེས་བསྲེགས་ནས།
གཞན་མཆོག་བདེ་གཤེགས་སྙིང་པོ་རང་བཞིན་ལྷན་སྐྱེས་མཁའ་ཁྱབ་མཁའི་རྡོ་རྗེ་
ཅན་མྱུར་དུ་ཐོབ་པར་གྱུར་ཅིག། །།ཡི་གེ་པ་ནི་བཅོམ་ལྡན་རྡོ་རྗེ་སྙིང་པོའོ། །
ཨོཾ་ཨཱཿཧཱུྃ་ཧོ༔ཧཾ་ཀྵ ཞུས། ཤུབྷཾ།
《མ་དཔེ་ནི་འཛམ་ཐང་པར་མ་ཡིན།
- 325 -



༄༅། །ཞི་རྒྱས་ལས་རྐྱང་གི་སྦྱིན་སྲེག་བཞུགས་སོ། །
ཨོ་ཨཱཧཱུྃ་ཧོཧཾ་ཀཿ དཔལ་ལྡན་བླ་མ་དམ་པ་དང་ཡེ་ཤེས་མེ་ལྕེ་འོད་རབ་གསལ་
ལ་ཕྱག་འཚལ་ལོ། །འདིར་རྡོ་རྗེ་སློབ་དཔོན་ནམ་ལས་ཀྱི་རྡོ་རྗེ་མཚན་ཉིད་དང་
ལྡན་པ་དག །ལས་སོ་སོ་བ་དང་ཐམས་ཅད་པའི་ཆོ་གའི་ངེས་པ་ཇི་སྙེད་པ་ལེགས་
པར་རྟོགས་ནས། ཞི་རྒྱས་ལས་རྐྱང་གི་སྦྱིན་སྲེག་བྱ་བར་འདོད་ན། དཀྱིལ་འཁོར་
དང་གྲོང་ལ་སོགས་པའི་དབང་ལྡན་དང་བྱང་དུ་ས་གཞི་དཀར་པོ་ལ་ཞི་བའི་ཐབ་
ཟླུམ་པོ་ཁྲུ་གང་བ་དང་། རྒྱས་པའི་ཐབ་གྲུ་བཞི་ཁྲུ་དོ་བ་མཆུ་ཁ་ཁྱེར་ཕྱི་རོལ་ཕྱོགས་
མདོག་གི་མཐར་རེ་ཁཱ་གསུམ་ལ་སོགས་པ་ལས་རབ་འབྱམས་སུ་བསྟན་པ་ལྟར་བྱ་
ཞིང་། དེ་ཡང་དཀྱིལ་འཁོར་དང་འགྲེལ་པ་ན་རྡོ་རྗེ་མེ་འོད་ལས་ཁྲུ་དོ་སྤངས་པར་
རོ། །གང་གི་ཚེ་ནད་དང་གདོན་དང་སྡིག་པ་དང་བཀྲ་མི་ཤེས་པ་དང་ཉེས་ལྟུང་ལ་
སོགས་པ་བར་དུ་གཅོད་པ་རྣམས་ཞི་བར་འདོད་པ་དེའི་ཚེ་ཞི་བའི་ལས་ལ་བསྟན་
པའི་མཆོད་ཡོན་ཀུ་ཤ་དང་བཅས་པ་དང༌། ཙན་དན་དཀར་པོའི་བྱུག་པ་དང༌། མེ་ཏོག་
དཀར་པོ་དྲི་ཞིམ་པོ་དང་། བསིལ་བའི་བདུག་སྤོས་དང་། རྩི་མར་གྱི་སྣང་གསལ་
དང་། འོ་མ་དང་འབྲས་ཆན་གྱི་ཞལ་ཟས་དང༌། སཱ་ལུ་མ་ཆག་པའི་འབྲས་བུ་དང་།
གོས་ཟུང་ལ་སོགས་པ་མཆོད་རྫས་གཞན་ཐམས་ཅད་དཀར་པོ་དང་། ནྱ་གྲོ་དྷའི་
ཕུར་བུ་བཅུ་དང་། ཨུ་དུམ་བཱ་ར་ལ་སོགས་པ་འོ་མ་ཅན་གྱི་ཡམ་ཤིང་སྲིད་དུ་ཁྲུ་
ཕྱེད་པ་སྦོམས་སུ་སོར་མོའི་ཚད་དེ། མཐེ་ཆུང་ལས་མི་ཕྲ་ཞིང་མཐེ་བོ་ལས་མི་སྦོམ་
པ་ལྔ་བརྒྱ་བཞི་བཅུ་དང་། དུར་བ་འོ་མས་སྦགས་པའི་བསྲེག་རྫས་དང་། འོ་མ་ཅན་
- 326 -



ཞི་རྒྱས་ལས་རྐྱང་གི་སྦྱིན་སྲེག
གྱི་བུད་ཤིང་དང་། མར་གྱི་ཉིང་ཁུ་ཅི་མང་དང་། དགང་གཟར་བླུགས་གཟར་ལ་སོགས་
པ་ལེགས་པར་ཚོགས་ནས། སྤྱིར་ཀར་ཀོ་ཊ་དང་སེང་གེའི་ཁྱིམ་དུ། ཁྱད་པར་སྦྱིན་
སྲེག་ཐུན་ཚོད་གཅིག་ཏུ་བྱེད་ན་སྐྱ་རིངས་ཤར་བ་དང་ཐུན་ཕྱེད་གཅིག་ཏུ་བྱེད་ན། དེ་
དང་དམར་རིངས་ནུབ་པ་ནས་བརྩམས་ཏེ་གོས་དཀར་པོ་ལ་སོགས་པས་ཆས་སུ་
ཞུགས་པའི་སློབ་དཔོན་ཐབ་ཁུང་གི་ལྷོར་སྐྱིལ་ཀྲུང་གིས་འདུག་སྟེ། མེ་ལྷ་ལ་མངོན་
དུ་ཕྱོགས་ཤིང་དཀྱིལ་འཁོར་གྱི་གཙོ་བོ་ལ་གཡོན་གྱི་ཕྱོགས་པས་ལྷའི་རྣལ་འབྱོར་
དང་བདུད་བསྲེག་པའི་མཐར་ཁྲོ་བོའི་རྒྱལ་པོར་བསྒོམས་པའི་ཕུར་བུ་རྣམས་གནས་
བཅུའི་གདུག་པ་རྣམས་ལ་སྔགས་དང་བཅས་པས་གདབ་ཅིང་བརྡུང་བའི་སྔགས་
དང་རྡོ་རྗེ་ཐོ་བས་བརྡུངས་ནས་དེ་རྣམས་བསྲུང་བའི་དོན་དུ་ཁྲོ་རྒྱལ་བཙུན་མོར་
བཅས་པ་རྣམས་སྔགས་ཀྱིས་བཀོད་དེ། བྲམ་ཟེའི་ཁྱིམ་ནས་བླངས་པའི་མེ་འོ་མ་
ཅན་གྱི་ཤིང་གིས་སྦར་ནས། ཨོཾ་ཨཱ༔ཧཱུྃ་ཧྲཕཊ། ཅེས་པ་དང་། ཀུ་ཤའི་རྩེ་མོས་མཆོད་
ཡོན་གྱི་སྣོད་ནས་དྲིའི་ཆུ་བླངས་པས་ཐབ་ཁུང་ཉེ་འཁོར་དང་བཅས་པ་དང་མཆོད་
རྫས་དང་བསྲེག་རྫས་དང་ཡམ་ཤིང་དང་དགང་བླུགས་ལ་སོགས་པ་ཐམས་ཅད་
དང་རང་ལ་ཡང་བསང་གཏོར་བྱ་ཞིང་མ་དག་པ་ཐམས་ཅད་ཤིན་ཏུ་ཡོངས་སུ་དག་
པར་བསམ་མོ། །
དེ་ནས་ཐབ་ཁུང་དུ་མཆོད་སྦྱིན་གྱི་མེ་ལྷ་དང་རང་གི་སྙིང་ཁར་འདོད་པའི་མེ་
ལྷ་གསལ་གདབ་པར་བྱ་སྟེ་གཉིས་ཀ་སྐུ་མདོག་དཀར་པོ་ཞལ་གཅིག་ཕྱག་བཞི་པ་
གཡས་གཉིས་ན་པད་མ་དང་ཤེལ་གྱི་བགྲང་ཕྲེང༌། གཡོན་གཉིས་ན་རིལ་བ་དང་
དུང་འཛིན་ཅིང་སྣང་བ་མཐའ་ཡས་ཀྱིས་དབུ་བརྒྱན་པ་ན་བཟའ་དཀར་པོ་ཅན་
པད་ཟླ་ལ་ཞབས་གཉིས་སྐྱིལ་ཀྲུང་གིས་བཞུགས་པ་ཟླ་བ་རྣམ་པར་དག་པའི་བདག་
-327 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ཉིད་དུ་བསམ་པ་ལ་དེ་དག་གི་ཐུགས་ཀ་ནས་འཕྲོས་པའི་འོད་ཟེར་གྱིས་བཀུག་
པའི་རང་རང་གི་ཡེ་ཤེས་སེམས་དཔའ་དང་རོ་མཉམ་དུ་བྱ་བའི་ཕྱིར། ཨོཾ་ཨེ་ཧི་ཨེ་
ཧི་མཧཱ་བྷུ་ཏཱ་དེ་བ་རི་ཎི་དཱི་ཛ་པད་མ་གྲི་ཧཱི་ཏཱ་ཡུ་དྷཾ་མཧཱ་རསྨི་ཨ་སྨིན་སཾ་ནི་ཧི་ཏོ་བྷ་
བ་བཛྲ་དྷ་ར་ཨཛྫཱ་པ་ཡ་ཏི་སྭཱཧཱ། ཞེས་པས་མཆོད་སྦྱིན་གྱི་མེ་སྤྱན་དྲངས་ནས། ཛ
ཧཱུྃ་བཾ་ཧོ༔ ཞེས་པ་དང་། རྡོ་རྗེ་ལྕགས་ཀྱུ་ལ་སོགས་པའི་ཕྱག་རྒྱས་དམ་ཚིག་པ་ལ་
དགུག་གཞུག་བཅིང་དང་མཉེས་པར་བྱས་ཏེ་ཐབ་ཁུང་དུའོ། །
དེ་ནས། ཨོཾ་སརྦ་པཱ་པཾ་ད་ཧ་ན་བཛྲ་ཨག་ནི་བཛྲ་སཏྭ་སརྦ་པཱ་པཾ་ད་ཧ་ད་ཧ་སྭཱཧཱ།
ཞེས་པས་འདོད་པའི་མེ་ལྷ་ཀུན་ཏུ་དགའ་བ་ཡེ་ཤེས་ཀྱི་མེ་སད་ཅིང་རྟོགས་པར་བྱས་
ནས། ཛཧཱུྃ་བཾ་ཧོ༔ ཞེས་སོགས་ཀྱིས་སྙིང་གའི་དམ་ཚིག་པ་ལ་དགུག་གཞུག་བཅིང་
དང་མཉེས་པར་བྱའོ། །དེ་ནས་དབུགས་ཕྱིར་འབྱུང་བ་དང་སྙིང་གའི་མེ་ལྷ་དེ་ཉིད་
རྡོ་རྗེ་ཁུ་ཚུར་མཐེ་བོས་མནན་པའི་ཕྱག་རྒྱས་ཐབ་ཁུང་དུ་པད་མའི་ལྟེ་བ་ལ་ཁྱབ་
བྱེད་དུ་ཞུགས་པར་བྱ་སྟེ། དེ་ལྟར་ཀུན་འགྲོ་ཡེ་ཤེས་སེམས་དཔའ་མཁའ་ཁྱབ་མཁའི་
རྡོ་རྗེ་ཅན་ཡེ་ཤེས་མེ་ལྕེ་འོད་རབ་གསལ་དེ་ཉིད་རྡོ་རྗེ་དབྱིངས་ཀྱི་དཀྱིལ་འཁོར་ཆེན་
པོ་ཡིན་པའི་ཕྱིར་མཐར་ཐུག་གི་ལྷ་དང་སྔགས་དང་རྒྱུད་དང་དཀྱིལ་འཁོར་དང་
ཕྱག་རྒྱ་ཐམས་ཅད་འདུས་པའི་བདག་ཉིད་ཡིན་པ་དྲན་པར་བྱའོ། །
དེ་ནས། ཨོཾ་བཛྲ་ཨ་ན་ལ་སརྦ་བྷུ་ཏཱ་ན་ཛ་ལ་སནྡན་བྷསྨི་ཀུ་རུ་སརྦ་ཛ་ན་ཏུཏྟན་
ཧཱུྃ་ཕཊ་སྭཱཧཱ། ཞེས་པས་གཟའ་བདུན་གྱི་བདག་པོ་རྟ་བདུན་པའི་ཤིང་རྟ་ཅན་ཁྱིམ་
བདག་གི་མེ་གཟའ་བདུན་གྱི་ལྕེ་དང་ལྡན་པ་སྤྱན་དྲངས་ནས་མེ་གསུམ་ལྷན་ཅིག་
བཞུགས་པར་བྱ་སྟེ། དེ་ལྟར་མཆོད་སྦྱིན་གྱི་མེ་དང་ཁྱིམ་བདག་གི་མེ་ནི་ཀུན་རྫོབ་
ཀྱི་མེ་དེ་ཁྱབ་པར་བྱ་བའོ། །བདེན་པ་ཡེ་ཤེས་ཀྱི་མེ་ནི་དོན་དམ་པའི་མེ་མཐར་ཐུག་
- 328 -



ཞི་རྒྱས་ལས་རྐྱང་གི་སྦྱིན་སྲེག
སྐྱབས་གནས་དང་མཆོད་ཡུལ་དང་ཐོབ་བྱ་བླ་ན་མེད་པ་སྟེ་ཁྱབ་པར་བྱེད་པའོ། །
དེས་ན་སྦྱིན་སྲེག་ཐམས་ཅད་དེ་ཐོབ་པའི་དོན་དུ་བྱ་ཞིང་། གཞན་ཡང་ཡོན་
གནས་དམ་པ་གང་ཡིན་པ་དང་གང་ན་བཞུགས་པ་ཐམས་ཅད་མཆོད་ཡུལ་དུ་སྤྱན་
དྲངས་ནས་དབང་དུ་བྱ་བའི་བསམ་པས་རྡོ་རྗེ་དྲིལ་བུ་བཀྲོལ་ཞིང་། ཛཧཱུྃ་བཾ་ཧོ༔
ཞེས་པ་ཡང་བརྗོད་དོ། །དེ་ནས། ཨོ་པྲ་ཝ་ར་སད་ཀཱ་རི་མཧཱ་རསྨིན་ཨགྷཾ་པྲ་ཏཱིཙྪ་སྭཱཧཱ།
ཞེས་པས་མཆོད་ཡོན་ཕུལ་ནས། ཨོཾ་བཛྲ། ཞེས་པའི་མཐར། གནྡྷཾ། པུཎཾ། དྷཱ་པཾ། པྲ་ཏི་
པོ། ནི་བེ་ཧུཾ། ཨཀྵ་ཏཾ། ལཱ་སྱ། ཧཱ་སྱ། བཱ་ཏུཾ། ཧྲི་ཏཾ། གཱི་ཏཾ། ཀཱ་མཾ། ཞེས་པ་རྣམས་ལ།
པྲ་ཏིཙྪ་སྭཱཧཱ། ཞེས་སོ་སོར་སྦྱར་ནས། མཆོད་པ་རབ་འབྱམས་དབུལ་ཞིང་། གཞན་
ཡང་གོས་ཟུང་དང་ནང་མཆོད་ལ་སོགས་པས་ཀྱང་མཆོད་དེ། འཇིག་རྟེན་དབང་ཕྱུག་
ཚངས་དབང་མགོན་གྱི་སྲས། །ཞེས་སོགས་དང་། ཕུང་པོ་ཁམས་ཀྱི་ཡམ་ཤིང་སོགས།།
བསྲེག་པ་ཐམས་ཅད་གསོལ་བ་གང་། །ཡེ་ཤེས་མེ་དེ་ལ་ཕྱག་འཚལ། །ཞེས་པའམ།
མཆོག་སྦྱིན་རྡོ་རྗེ་མཆོག་ཁྱོད་བདུད། །ཅེས་སོགས་བསྟོད་པ་རྒྱས་བསྡུས་གང་ཡང་
རུང་བ་དང༌། གླིང་རྣམས་མུན་པས་ཁེབས་པ་སེལ་མཛད་ཅིང་། །ཅེས་སོགས་ཀྱིས་
བསྟོད་ནས། བྱང་ཆུབ་ཤིང་དང་དཔག་བསམ་ཤིང་དང་རིན་པོ་ཆེ་ལ་སོགས་པ་
འཇིག་རྟེན་ན་ཇི་སྙེད་ཡོད་པའི་མཆོད་རྫས་བཟང་དགུ་དང༌། དེ་ལས་ཀྱང་བྱེ་བ་
ཕྲག་འབུམ་འགྱུར་གྱིས་ལྷག་པ་ཙམ་དུ་དངོས་སུ་འབྱོར་བའི་མཆོད་རྫས་རྣམས་
བྱིན་གྱིས་བརླབས་ཏེ་ཕུལ་བས་མཉེས་ནས་ཉེས་ལྟུང་ལ་སོགས་པ་སྒྲིབ་པ་གཉིས་
ཀྱིས་བསྡུས་པའི་འགལ་རྐྱེན་བར་ཆད་མི་མཐུན་ཕྱོགས་ཀུན་ཞི་བར་བསམ་ཞིང་
ཞི་བར་གྱུར་ཅིག་སྙམ་པ་དང་ཞི་བར་མཛད་དུ་གསོལ། ཞེས་རྩེ་གཅིག་ཏུ་གསོལ་
བ་འདེབས་པའི་བསམ་པ་དང་ལྡན་བཞིན་པས། ཨོཾ་ཨཱཿཧཱུྃ་ཧོཧཾ་ཀྵསྭཱཧཱ། ཞེས་པས་
-329 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
ཡམ་ཤིང་མར་གྱིས་སྦགས་པ་བརྒྱ་རྩ་བརྒྱད་དང༌། ཨོ་ཧཀྵམལཝརཡ་སྭཱཧཱ། ཞེས་
པས་དགང་གཟར་མར་གྱིས་བཀང་བའི་དགང་བླུགས་བརྒྱ་རྩ་བརྒྱད་དམ་ཅི་འབྱོར་
བ་དང་། དུར་བ་འོ་མས་སྦགས་པའི་བསྲེག་རྫས་བརྒྱ་རྩ་བརྒྱད་དམ། ཇི་ལྟར་
རིགས་པ་རྣམས་ཡོན་གནས་དམ་པ་རྣམས་ལ་དད་གུས་མཆོག་གི་བསམ་པ་དང༌།
ཆེར་དུ་བྱ་བ་མཁའ་ཁྱབ་སེམས་ཅན་ལ་སྙིང་རྗེ་ཆེན་པོའི་བསམ་པ་དང་། ཐམས་
ཅད་རང་བཞིན་མེད་པ་རྨི་ལམ་ལྟ་བུར་རྟོགས་པའི་ཤེས་རབ་དང་ལྡན་པས་དབུལ་
བར་བྱ་སྟེ། འདིར་ཁྱིམ་བདག་གི་མེ་ལྕེ་ནི་ཟླ་བའི་ལྕེ་ལའོ། །
སླར་ཡང་། ཨོཾ་ཧཱུྃ་ཧཱུྃ་ཧཱུྃརཱ་ཧཱུྃ་ཧྲིལཱ་ཧཱསཱཧཱ། ཞེས་པ་ཡམ་ཤིང་བརྒྱ་རྩ་བརྒྱད་ཀྱི་
མཐར་དགང་བླུགས་བསྲེག་རྫས་སྔར་བཞིན་དབུལ་ཞིང་། ཨོཾ་ཨ་ཨཱ་ཨི་ཨཱི་རཾ་རཾ་
ཨུ་ཨཱུ་རྀ་ལཱ་ཨོཾ་ཨཱསཱཧཱ། ཞེས་པས་རྒྱལ་བ་ཡབ་ཡུམ་ཐམས་ཅད་ལ་ཡམ་ཤིང་
བརྒྱ་རྩ་བརྒྱད་དང་། ཨོ་ཨ་ཨཱ་ཨེ་ཨེ་ཨར་ཨཱར་ཨོ་ཨོ་ཨལ་ཨཱལ་ཨོཾ་ཨསྭཱཧཱ། ཞེས་
པས་རྒྱལ་སྲས་ཡབ་ཡུམ་ཐམས་ཅད་ལ་ཡམ་ཤིང་བརྒྱ་རྩ་བརྒྱད་དང་། ཨོཾ་ཧ་ཧཱ་ཡ་
ཡཱ་ར་རཱ་ཝ་ཝཱ་ལ་ལཱ་ཧཾ་ཧཱ་སྭཱཧཱ། ཞེས་པས་ཁྲོ་རྒྱལ་ཡབ་ཡུམ་ཐམས་ཅད་ལ་ཡམ་
ཤིང་བརྒྱ་རྩ་བརྒྱད་དབུལ་ཞིང་དེ་རྣམས་སོ་སོའི་མཐར་ཡང་དགང་བླུགས་དང་
བསྲེག་རྫས་སྔར་བཞིན་དུ་དབུལ་བ་དང་སྔགས་རྣམས་ཀྱང་སོ་སོར་བརྒྱ་རྩ་བརྒྱད་
ཟློས་པ་དང་འཁོར་ན་གང་ཡོད་རྣམས་ཀྱིས་ཀྱང་བཟླས་པར་བྱ་སྟེ། དེ་ལྟར་མཆོད་
རྫས་གང་དང་གང་འབུལ་བ་དེ་དང་དེའི་དམིགས་རྐྱེན་ལ་བརྟེན་ནས་རྒྱ་ཆེན་རབ་
འབྱམས་ཕུན་སུམ་ཚོགས་པའི་མཆོད་རྫས་བཟང་དགུ་ཐམས་ཅད་ཡོན་གནས་
དམ་པ་རེ་རེ་ལ་ཡང་ཚད་མེད་ཅིང་དཔག་ཏུ་མེད་པ་གཞལ་དུ་མེད་པ་དུས་ཐམས་
ཅད་དུ་རང་གཞན་ཐམས་ཅད་ཀྱིས་དད་ཅིང་གུས་པས་འབུལ་བའི་བློའི་སྟོབས་
-330 -



ཞི་རྒྱས་ལས་རྐྱང་གི་སྦྱིན་སྲེག
དང་ཚུལ་ཤིན་ཏུ་ཆེ་བ་མན་ངག་ལྟར་བྱ་ཞིང་། སླར་ཡང་ཕྱི་ནང་གི་མཆོད་པས་མཆོད་
ནས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌ་ཀིས་
དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག །འཛིན་
བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་
ལྷའི་རྒྱལ་པོ་དྲང་སྲོང་མཆོག །འབྱུང་པོ་ཡོངས་སུ་བསྐྱབ་པའི་ཕྱིར། །ཐུགས་རྗེའི་
དབང་གིས་སྐུ་སྤྲུལ་པ། །ཉོན་མོངས་བསྲེག་པའི་ཤེས་རབ་འོད། །བསྐལ་པའི་མེ་
ལྟར་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་
པའི་ཐེག་པ་བཅིངས། །བདུད་རྩིའི་བཅུད་ལྡན་གན་དྷེ་བསྣམས། །ཆོས་ཀྱི་བདུད་
རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་
ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་
འཚལ། །ཞེས་པ་དང་། གང་ལ་ཐོག་མཐའ་དབུས་མེད་ཅེས་སོགས་སམ། རྣམ་པ་
ཀུན་གྱི་མཆོག་ལྡན་པའི། །སྐུ་ནི། ཞེས་སོགས་པའམ། རྣམ་པར་བཅས་ཀྱང་རྣམ་
མེད་བཅོམ་ལྡན་འདས་མ། ཞེས་སོགས་རྒྱས་བསྡུས་གང་མོས་དང་། གླིང་རྣམས་
མུན་པས་ཁེབས་པ་སེལ་མཛད་ཅིང་། །རྩི་ཤིང་མེ་ཏོག་འབྲས་སོགས་སྨིན་མཛད་
ནས། །འགྲོ་མང་ཉེར་འཚོའི་རྟེན་དུ་གང་གྱུར་པ། །གཟའ་བདུན་བདག་པོ་ཁྱིམ་
བདག་མེ་ལ་བདུད། །ཅེས་པ་རྣམས་ཀྱིས་མེ་གསུམ་ལ་རིམ་པ་ལྟར་བསྟོད་ཅིང༌། །
འཁོར་དང་བཅས་པ་རྣམས་ལ་གཏོར་མ་ཡང་ཕུལ་ནས། བཀྲ་ཤིས་པར་བྱ་བའི་
ཕྱིར་ཟན་དང་ཆུ་བཟུང་སྟེ། ཨོཾ་བྷུར་བྷུ་བསྭཱཧཱ། ན་མོ་དེ་བི་ བྷུ༔ སྭ་སྟི་པྲ་ཛཱ་ g
སྭཱཧཱ་ རཱ་ ཛ་ བྷུ༔ སྭ་དྷཱ་པི་ཏྲི་ བྷུ ཨ་ལཾ་བྷུ་ཏེ་ བྷུ བ་ཥཊ་ ཨིན་ཏཱ་ཡ། ཞེས་བརྗོད་
ཅིང་ཟན་དང་ཆུ་ཕྱི་རོལ་ཏུ་གཏོར་རོ། །རྒྱས་པར་ནི། བཀྲ་ཤིས་དགེ་ལེགས་སམ།
-331 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽ །
སྟེང་ན་བྱང་ཆུབ་སེམས་དཔའ་གང་དག །ཅེས་སོགས་སམ་བཀྲ་ཤིས་ཀྱི་ཚིགས་
བཅད་གཞན་ཡང་གང་འོས་བརྗོད་ཅིང་། བཀྲ་ཤིས་པའི་ཆོ་ག་རྒྱས་པར་བྱས་པའི་
མཐར། བསང་གཏོར་བྱས་ཏེ། སླར་ཡང་དཀྱིལ་འཁོར་གྱི་ཁང་པར་ཞུགས་ནས། ཨོ་
ཨཱཧཱུྃ་ཀཱ་ཡ་ཝཱཀ་ཙིཏྟ་སྭ་བྷཱ་ཝ་ཤུདྡྷ་སྭཱཧཱ། ཞེས་པས་མེ་ལྷ་རྣམས་ལ་ཡང་ཀུ་ཤའི་ཆུས་
བསང་གཏོར་བྱས་ནས། མ་དག་པའི་སྐྱོན་ཐམས་ཅད་བསལ་བར་བསམ་མོ། །
དེ་ནས། མ་འབྱོར་པ་དང་ཉམས་པ་དང་། །ཞེས་སོགས་ཀྱིས་བཟོད་པར་གསོལ་
ཞིང་། ཡི་གེ་བརྒྱ་པ་ཅི་མང་བཟླས་ཏེ། འདོད་པའི་དངོས་གྲུབ་ཞུས་ནས། ཨོ་ཛ༔
གཙྪགཙྪ་མཧཱ་རསྨི་སྲ་སྦྲ་ནཾ་སཾ་ཏྲིབ་ཏོ་ཧོབུ་ན་རཱ་ག་མི་བྱ་སི་དེ་བཱ་སྱ་ཡ་ད་ཨཱ་ཧཱ་ན་
ཡ་མི་སྭཱཧཱ། ཞེས་པས་དབུགས་ནང་དུ་འཇུག་པ་དང་། ལྷན་ཅིག་ཡེ་ཤེས་ཀྱི་མེ་
རང་གི་སྙིང་གར་གཤེགས་སུ་གསོལ་ཞིང་། གཞན་དག་ཀྱང་རང་རང་གནས་སུ་
གསོལ་ཏེ། གང་འདོད་པའི་བསྔོ་བ་སྨོན་ལམ་རྒྱས་པར་བཏབ་ནས། ཆུ་དང་སྐམ་ལ་
གནས་པའི་སེམས་ཅན་རྣམས་ལ་ཐལ་བའི་བྱིན་བརླབས་ཀྱིས་ཀྱང་ཕན་གདགས་
པར་བྱ་སྟེ། འདི་ནི་ཞི་བའི་སྦྱིན་བསྲེག་གོ །
རྒྱས་པ་ལ་ཡང་འདི་དང་ཕལ་ཆེར་མཚུངས་མོད་ཀྱི། འོན་ཀྱང་འདིར་རྒྱས་
པའི་ལས་ལ་བསྟན་པའི་མཆོད་ཡོན་ཀུ་ཤ་དང་བཅས་པ་དང་ཞོ་དང་འབྲས་ཆན་
གྱི་ཞལ་ཟས་དང་། འབྲུ་ལྔ་མར་གྱིས་སྦགས་པའི་བསྲེག་རྫས་དང་། ཨ་ཤད་ཐའི་
ཕུར་བུ་དང་འཁྲིག་པ་དང་། བུ་མོའི་ཁྱིམ་དུ་དང༌། ཐུན་ཚོད་གཅིག་ཏུ་བྱེད་ན་ཉིན་
མོའི་ཐུན་ཚོད་གཉིས་པ་ཁོ་ན་དང་། ཐུན་ཕྱེད་གཅིག་ཏུ་བྱེད་ན་ཉིན་མོའི་ཐུན་ཕྱེད་
གཉིས་པ་དང༌། མཚན་མོའི་ཐུན་ཕྱེད་གཉིས་པ་ལ་རྒྱས་པའི་ཐབ་ཀྱི་བདེན་བྲལ་
དུ་སློབ་དཔོན་གྱི་གདན་ལ་རྡོ་རྗེ་སྐྱིལ་ཀྲུང་གིས་འདུག་སྟེ། དཀྱིལ་འཁོར་གྱི་གཙོ་
-332 -



ཞི་རྒྱས་ལས་རྐྱང་གི་སྦྱིན་སྲེག
བོ་ལ་གཡས་ཀྱི་ཕྱོགས་པ་དང༌། མེ་ལྷའི་ཕྱག་བཞི་ན་འཁོར་ལོ་དང་མུ་ཏིག་གི་
བགྲང་ཕྲེང་། པད་མ་དང་སྤྱི་བླུགས་འཛིན་ཅིང་ཉི་མ་རྣམ་པར་དག་པའི་བདག་
ཉིད། རྡོ་རྗེ་གདན་གྱིས་བཞུགས་པ་དང༌། ཁྱིམ་བདག་གི་ལྕེ་ཡང་ཉི་མའི་ལྕེ་ལ་
འབུལ་བ་རྣམས་ནི་འདིའི་ཁྱད་ པར་གྱི་ཆོས་སུ་ཤེས་པར་བྱ་ཞིང་། གཞན་ཡང་
ལྷའི་རྣལ་འབྱོར་དང་བདུད་བསྲེག་པའི་མཐར། ཞེས་པ་ནས། དངོས་སུ་འབྱོར་བའི་
མཆོད་རྫས་རྣམས་བྱིན་གྱིས་བརླབས་ཏེ་ཕུལ་བས་མཉེས་ནས། ཞེས་པའི་བར་དུ་
སྔ་མ་ལྟར་བྱ་ཞིང་། འདིར་དེ་རྣམས་ཕུལ་བས་མཉེས་ནས་ཚེ་དང་སྟོབས་དང་
དབང་ཕྱུག་དང་དཔལ་དང་དགེ་བའི་ཕྱོགས་ཀུན་འཕེལ་ཞིང་རྒྱས་པར་བསམ་
པས་དེ་རྣམས་རྒྱས་པར་གྱུར་ཅིག་སྙམ་པ་དང་རྒྱས་པར་མཛད་དུ་གསོལ། ཞེས་རྩེ་
གཅིག་ཏུ་གསོལ་བ་འདེབས་པའི་བསམ་པ་དང་ལྡན་བཞིན་པས། ཨོཾ་ཨཱཿཧཱུྃ་ཧོ༔ཧཾ་ཀཿ
ཞེས་སོགས་ཀྱིས་འབུལ་བ་རྣམས་དང་གཤེགས་གསོལ་གྱི་བར་དུ་ཡང་སྔར་དང་
མཚུངས་པར་བྱས་ནས། མཐུན་པའི་ཕྱོགས་ཀུན་འཕེལ་ཞིང་རྒྱས་པའི་སྨོན་ལམ་
གདབ་ཅིང་སྔ་ཕྱི་ཐམས་ཅད་དུ་སེམས་བསྐྱེད་དེ་འདྲ་བ་ཁོ་ནས་ཟིན་པར་བྱ་བ་ནི་
རྒྱས་པའི་སྦྱིན་སྲེག་གོ །
འདི་ཡང་གཡའ་བཟང་རིན་པོ་ཆེ་པ་ལ་སོགས་པ་དགེ་བའི་བཤེས་གཉེན་
བཟང་པོ་རྣམས་དང༌། སྲི་དུ་ཆེན་པོ་ལ་སོགས་པ་སློབ་མ་དད་གུས་ཅན་རྣམས་ཀྱིས་
བསྐུལ་བའི་ཕྱིར། རྒྱལ་ཁམས་པ་རྟོན་པ་བཞི་ལྡན་གྱིས་བཀོད་པའོ། །
འདིའི་དགེ་བ་ལ་བརྟེན་ནས་ཀྱང་སེམས་ཅན་ཐམས་ཅད་ཀྱི་ཀུན་བཏགས་
གཞན་དབང་སྡུག་བསྔལ་ཀུན་འབྱུང་གི་ཡམ་ཤིང་ཐམས་ཅད་ཞུ་བདེ་འགྱུར་མེད་
ལམ་གྱི་བདེན་པའི་ཡེ་ཤེས་ཀྱི་མེས་བསྲེགས་ནས་འགོག་པའི་བདེན་པ་རང་བཞིན་
- 333 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
འགྱུར་མེད་ཡོངས་གྲུབ་རང་བྱུང་ཡེ་ཤེས་མྱུར་དུ་ཐོབ་པར་གྱུར་ཅིག། །།
ཨོཾ་ཨཱ༔ཧཱུྃ་ཧོ༔ཧཾ་ཀྵ ཡི་གེ་པ་ནི་བཅོམ་ལྡན་རྡོ་རྗེ་སྙིང་པོའོ། །མངྒ་ལཾ། བྷ་ཝན་ཏུ། ཤུ་བྷོ།
མ་དཔེ་ནི་འཛམ་ཐང་པར་མ་ཡིན།）
- 334 -



༄༅། །ཞི་རྒྱས་ཀྱི་སྦྱིན་སྲེག་བཞིའི་སྤྱི་ཆིངས་ནོར་བུ་
ཆུ་དྭངས་ཞེས་བྱ་བ་བཞུགས་སོ། །
ཨོཾ་ཨཱཿཧཱུྃ་ཧོཙཧཾ་ཀྵ ནོར་བུ་ཆུ་དྭངས་ཞེས་བྱ་བའི་མན་ངག །དཔལ་ལྡན་བླ་མ་
དམ་པ་དང་ཡེ་ཤེས་མེ་ལྕེ་འོད་རབ་གསལ་ལ་ཕྱག་འཚལ་ལོ། །འདིར་རྡོ་རྗེ་སློབ་
དཔོན་ནམ་ལས་ཀྱི་རྡོ་རྗེ་ཅན་མཚན་ཉིད་དང་ལྡན་པ་དག་ལས་སོ་སོ་བ་དང་
ཐམས་ཅད་པའི་ཆོ་གའི་ངེས་པ་ཇི་སྙེད་པ་ལེགས་པར་རྟོགས་ནས། ཞི་རྒྱས་ཀྱི་
ལས་རྐྱང་ངམ། ལས་ཀུན་པའི་སྦྱིན་བསྲེག་བྱེད་ན། ས་ཆོག་སྔོན་དུ་སོང་ནས། སོ་
སོའི་ཁམས་དང་། རིགས་དང༌། ཕྱོགས་དང་། དུས་དང་། ཚོན་གྱི་ཁུ་བ་དང་བཅས་
པའི་ ཐིག་སྐུད་དང་། རྡུལ་ཚོན་དང༌། ཐབ་ ཀྱི་དབྱིབས་དང༌། ཁ་དོག་དང་། ནང་
གི་བཀོད་པ་དང༌། ཕྱིའི་བཀོད་པ་དང་། མཆུ་ཁ་ཁྱེར་དང་། མཚན་མའི་བཀོད་པ་
དང་། རྒྱ་ རྣམས་ ཀྱི་ཚད་དང༌། བརྩིགས་ན་དཔངས་ཚད་རྣམས་དང༌། བརྩིགས་
པའི་ཕྱི་ལོགས་ལ་གང་དབྲི་དང༌། སྒོ་དང་སློབ་དཔོན་གྱི་གདན་དགོད་ཕྱོགས་
དང༌། གདན་ གསུམ་ གྱི་ ཚད་དང་། མདོག་དང་། མཚན་མ་དང༌། མཐའ་བསྐོར་
བའི་དབྱིབས་དང༌། མཆོད་ཡོན་དང༌། བྱུག་པ་དང༌། མེ་ཏོག་དང༌། བདུག་སྤོས་
དང༌། སྣང་གསལ་དང༌། ཞལ་ ཟས་ དང༌ ། འབྲས་བུ་དང་། གོས་ཟུང་ལ་སོགས་
པའི་མཆོད་རྫས་རྣམས་དང༌། ཡམ་ཤིང་དང་། བསྲེག་རྫས་དང༌། ཕུར་བུར་དང༌།
རླུང་ཡབ་དང་། ཀུ་ཤ་དང་། མར་གྱི་ཉིང་ཁུ་དང་། དགང་བླུགས་དང་། རྡོ་རྗེ་དྲིལ་
བུ་དང༌། སློབ་དཔོན་གྱི་གོས་རྒྱན་དང་། འདུག་སྟངས་དང་། སློབ་དཔོན་དང་མེ་
-335 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
ལྷའི་ཞལ་སྟོན་ཕྱོགས་དང༌། མེ་དང་། བུད་ཤིང་དང་། མེ་ལྷ་དང་། གཟའི་དག་པ་
དང་། གཏོར་མ་དང་། བཀྲ་ཤིས་པའི་རྫས་རྣམས་ཚོགས་པར་བྱ་དགོས་ལ། དེ་ཡང་
ཞི་རྒྱས་བཞི་ཆར་ལ་ཐུན་མོང་དུ་མཐུན་པ་ནི། ཐབས་ཀྱི་ཕྱི་ནང་ལ་སུམ་ཆ་སུམ་
གཉིས་ཀྱི་ངེས་པ་དང་། ཁ་ཁྱེར་ལ་དབུས་ཀྱི་མཚན་མའི་ཕྲེང་བ་དང་། བརྩེགས་
ན་དཔངས་ཚད་རྣམས། ཐབ་ཀྱི་ཕྱི་ལོགས་སུ་པད་འདབ་འབྲི་བ་དང༌། གང་ལྟར་
ཡང་ཕྱི་རོལ་ཕྱོགས་མདོག་ཁྲུ་དོའི་མཐར་རྭ་བ་གསུམ་ནང་ནས་སྤྲོ་བའི་རིམ་པ་
དང༌། རྭ་བའི་བར་ལ་རྭ་བའི་ཕྱེད་ཕྱེད་དང་། གདན་གསུམ་གྱི་མཐའ་ཐབ་ཀྱི་དབྱིབས་
ཀྱིས་བསྐོར་བ་དང་། ཚོན་གྱི་ཁུ་བ་དང་བཅས་པའི་ཐིག་སྐུད་དང་། བྱུག་པ་དང༌།
མེ་ཏོག་དང་། བདུག་སྤོས་དང་། སྣང་གསལ་དང་། འབྲས་བུ་དང་། ཡམ་ཤིང་དང་།
མེ་སྦར་བ་རླུང་ཡབ་ཀྱིས་བྱེད་པ་དང་། ཀུ་ཤའི་རྩེ་མོས་བསང་གཏོར་བྱེད་པ་དང༌།
རྡོ་རྗེ་དྲིལ་བུས་མེ་ལྷ་དབང་དུ་བྱེད་པ་དང་། མཆོད་བསྟོད་དང་། ཡམ་ཤིང་ལ་སོགས་
པ་ཐམས་ཅད་སྭཱཧཱའི་མཐའ་ཅན་ཀྱིས་དབུལ་བ་དང་། དགང་གཟར་བླུགས་གཟར་
ཁ་སྦྱོར་གྱིས་བསྲེག་བླུགས་དབུལ་བ་དང་། མཆོད་བསྟོད་རྒྱས་པ་དང་། གཏོར་
མ་འབུལ་བ་དང་། བཀྲ་ཤིས་དང་། བསང་གཏོར་དང་། བཟོད་པར་གསོལ་ཞིང་
དངོས་གྲུབ་ཞུ་བ་དང༌། གཤེགས་སུ་གསོལ་ནས་སྨོན་ལམ་གདབ་པ་དང་། ཐལ་
བ་དང་སོལ་བའི་བྱིན་རླབས་ཀྱིས་ཀྱང་སེམས་ཅན་མང་པོ་ལ་ཕན་གདགས་པ་སྟེ།
དེ་ཙམ་ནི་ཞི་རྒྱས་བཞི་ཆར་ལ་མཚུངས་པར་བྱ་ཞིང་། དང་པོར། ༀ་ཛྭ་ལ་ཛྭ་ལ་ཧཱུཾ།
ཞེས་པས་མེ་སྦར་ནས། འབར་མ་ཐག་ཀུ་ཤ་བ་གླང་གི་རྣ་བ་ལྟ་བུར་བྱས་པས་
ཐབ་ཁུང་ཡང་གཡོག་པ་དང་། ལག་པ་གཉིས་པུས་མོའི་ནང་ལས་མི་འདའ་བས་
དགང་བླུགས་ལ་སོགས་པ་ཐབ་ལ་གཡས་བསྐོར་གྱིས་དབུལ་ཞེས་ཀྱང་གཞུང་
- 336 -



ཞི་རྒྱས་ཀྱི་སྦྱིན་སྲེག་བཞིའི་སྤྱི་ཆིངས་ནོར་བུ་ཆུ་དྭངས།
གཞན་དུ་འབྱུང་བས་གང་ལེགས་པར་ལྟར་བྱའོ། །
ཁྱད་པར་དུ་ལས་རྐྱང་གི་ཞི་རྒྱས་གཉིས་ལ་མཐུན་པ་ནི། སྔར་ཐུན་མོང་དུ་
མཚུངས་པར་བསྟན་པ་དེ་རྣམས་ཀྱི་སྟེང་དུ། གཞན་ཆུའི་ ཁམས་དང༌། བྲམ་ཟེ་
གཞན་སྣང་བ་མཐའ་ཡས་ཀྱི་རིགས་དང་། ཐབ་དང་མེ་ལྷ་དཀར་པོ་དང༌། མཆུ་དང་
ཁ་ཁྱེར་ལ་ཐབ་ཀྱི་བཅུ་གཉིས་ཆ་དང་དྲུག་ཆར་ངེས་ཚུལ་དང་། མཐིལ་གྱི་པད་མ་
ཐབ་དང་མཉམ་ཚུལ་དང༌། གོས་ཟུང་ལ་སོགས་པའི་མཆོད་རྫས་དཀར་པོ་དང་།
སློབ་དཔོན་གྱི་གོས་དང་གདན་གསུམ་དཀར་པོ་དང་། ཕྱི་རོལ་ཕྱོགས་མདོག་ལ་
དུར་བ་འགྲེམས་པ་དང་། བྲམ་ཟེའི་ཁྱིམ་ནས་བླངས་པའི་མེ་དང་། འོ་མ་ཅན་གྱི་
བུད་ཤིང་དང༌། གནས་ཁང་གཅིག་ཏུ་དཀྱིལ་འཁོར་དང་དུས་མཉམ་པར་རུང་བ་
དང༌། སྔོན་དུ་ས་རྐོ་བའི་ཆོ་ག་བྱེད་ན་ཁ་བ་དང་བསྐ་བའི་རོ་དང་ལྡན་པའི་ཙན་
དན་དཀར་པོའི་ཆུས་བྲན་པ་སྟེ། འདི་རྣམས་ནི་གཉིས་ཀ་ལ་མཚུངས་པར་བྱའོ། །
འདི་གཉིས་ལ་མི་མཐུན་པའི་ཁྱད་པར་ནི། དུས་དང༌། ཕྱོགས་དང་། ཐབ་ཀྱི་
ཚད་དང་། དབྱིབས་དང་། དབུས་དང༌། ཁ་ཁྱེར་གྱི་མཚན་མ་དང་། མཐིལ་གྱི་པད་
མའི་ཚད་དང་། དེ་ལ་མཚན་མ་འགོད་ཚུལ་དང༌། སྒོ་དང་སློབ་དཔོན་གྱི་གདན་
དགོད་ཕྱོགས་དང༌། གདན་གསུམ་གྱི་ལྟེ་བའི་མཚན་མ་དང༌། གདན་གྱི་མཐའ་
བསྐོར་བའི་དབྱིབས་དང༌། མཆོད་ཡོན་གྱི་སྣོད་དང་། ཞལ་ཟས་དང་། བསྲེག་རྫས་
དང༌། ཕུར་བུ་དང་། མེ་ལྷའི་ཕྱག་མཚན་དང༌། གཟའི་དག་པ་དང་། སློབ་དཔོན་
དང་མེ་ལྷའི་ཞལ་སྟོན་ཕྱོགས་དང༌། འདུག་སྟངས་དང་། དཀྱིལ་འཁོར་གྱི་གཙོ་བོ་
ལ་ཕྱོགས་ཚུལ་དང༌། ཁྱིམ་བདག་གི་མེའི་ལྕེ་དང༌། གང་གི་དོན་དུ་དམིགས་པའི་
བསམ་གཏན་དང༌། དེའི་སེམས་བསྐྱེད་སྨོན་ལམ་དང༌། སྔོན་དུ་ས་རྐོ་བའི་ཆོ་ག་
- 337 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
བྱེད་ན་སའི་སྙིང་པོར་གང་གཞུག་པ་སྟེ། དེ་རྣམས་ནི་མི་མཚུངས་པ་ཉིད་དུ་ངེས་
པར་བྱ་དགོད་སོ། །
ལས་ཀུན་པ་ཡི་ཞི་རྒྱས་གཉིས་ལ་མཐུན་པ་ནི། སྔར་ཐུན་མོང་དུ་མཚུངས་
པར་བསྟན་པ་དེ་རྣམས་ཀྱི་སྟེང་དུ་གཞན་ནམ་མཁའི་ཁམས་དང་། མཐར་སྐྱེས་
གཞན་མི་བསྐྱོད་པའི་རིགས་དང་། ཐབ་དང་། མེ་ལྷ་ལྗང་ཁུ་དང་། མཆུ་དང་། ཁ་
ཁྱེར་ལ་རེ་ཁཱའི་དཀྱིལ་འཁོར་ཡོད་པ་དང་། ནང་དུ་སྤངས་ཆུང་དང༌། ལྷ་སྣམ་དང་།
ཚོན་གྱི་ས་དང༌། ཡེ་ཤེས་འཁོར་ལོ་དང་། མཚན་མ་དང་བཅས་པའི་པད་མ་ཆེ་
ཆུང་ཉེར་ལྔ་དང་། མཚན་མའི་ཕྲེང་བས་སྤྲས་པའི་ཀ་བ་བཅུ་དྲུག་དང་། དབུས་
དང་ཁ་ཁྱེར་གྱི་མཚན་མ་དང་། ཕྱི་རོལ་ཕྱོགས་མདོག་ལ་ཀུ་ཤ་འགྲེམས་པ་དང༌།
སྒོ་ནུབ་ཏུ་དགོད་པ་དང༌། ཤར་དུ་གདན་གསུམ་ལྗང་ཁུའི་ལྟེ་བ་ལ་ཆོས་འབྱུང་
ངམ། སྣ་ཚོགས་རྡོ་རྗེ་དང་། གོས་ཟུང་ལ་སོགས་པའི་མཆོད་རྫས་དང༌། སློབ་དཔོན་
གྱི་གོས་ལྗང་ཁུ་དང༌། ཨུ་དུམ་བཱ་རའི་ཕུར་བུ་དང༌། ལྷ་ཁང་ནས་བླངས་པའི་མེ་
དང༌། ཙན་དན་ནམ་ཨ་ཀ་རུའམ་ཐང་ཤིང་ལ་སོགས་པ་དྲི་བཟང་པོའི་ཤིང་ངམ།
འོ་མ་ཅན་གྱི་བུད་ཤིང་དང་། མེ་ལྷའི་ཕྱག་མཚན་དང་། མེ་ལྷ་ཤར་དང་། སློབ་
དཔོན་ནུབ་ཏུ་ ཕྱོགས་ པ་དང༌། གནས་ ཁང་ གཅིག་ ཏུ་ དཀྱིལ་ འཁོར་ དང་དུས་
མཉམ་མི་རུང་བ་དང༌། བསོད་ནམས་ཀྱི་དོན་དུ་དམིགས་པ་དང་། སའི་སྙིང་པོར་
རིན་པོ་ཆེ་ལྔ་གཞུག་པ་སྟེ། དེ་རྣམས་གཉིས་ཀ་ལ་མཚུངས་པར་བྱའོ། །
འདི་གཉིས་ལ་མི་མཐུན་པའི་ཁྱད་པར་ནི། དུས་དང་། ཐབ་ཀྱི་དབྱིབས་དང་།
ཚད་རྣམས་དང་། གདན་གསུམ་གྱི་ཚད་དང་། མཐའ་བསྐོར་བའི་དབྱིབས་དང་།
མཆོད་ཡོན་གྱི་སྣོད་དང་། བསྲེག་རྫས་དང་། འདུག་སྟངས་དང༌། གཟའི་དག་པ་
- 338 -



ཞི་རྒྱས་ཀྱི་སྦྱིན་སྲེག་བཞིའི་སྤྱི་ཆིངས་ནོར་བུ་ཆུ་དྭངས།
དང༌། ཁྱིམ་བདག་གི་མེའི་ལྕེ་ལ་འབུལ་བ་དང༌། སྨོན་ལམ་གྱི་ཁྱད་པར་ཏེ། འདི་
རྣམས་ནི་མི་མཚུངས་པ་ཉིད་དུ་ངེས་པར་བྱ་དགོས་སོ། །
ཞི་བ་གཉིས་ལ་མཐུན་པ་ནི། སྔར་ཐུན་མོར་དུ་མཚུངས་པར་བསྟན་པ་དེ་རྣམས་
ཀྱི་སྟེང་དུ། ཐབ་ཀྱི་དབྱིབས་ཟླུམ་པོ་དང༌། གདན་གསུམ་གྱི་མཐའ་བསྐོར་བའི་
དབྱིབས་ཟླུམ་པོ་དང་། མཆོད་ཡོན་གྱི་སྣོད་ཤེལ་ལས་བྱས་པ་དང་། འོ་མ་དང་
འབྲས་ཟན་གྱི་ཞལ་ཟས་དང་། དུར་བ་འོ་མས་སྦགས་པའི་བསྲེག་རྫས་དང༌། སྤྱི་
དང་ཁྱད་པར་གྱི་དུས་དང༌། འདུག་སྟངས་དཀྱིལ་ཀྲུང་དང༌། ཁྱིམ་བདག་གི་མེའི་
ཟླ་བའི་ལྕེ་ལ་འབུལ་བ་སྟེ། འདི་རྣམས་ནི་གཉི་ག་ལ་མཚུངས་པར་བྱའོ། ། །
འདི་གཉིས་ལ་མི་མཐུན་པའི་ཁྱད་པར་ནི། ཁམས་དང་། རིགས་དང་། ཕྱོགས་
དང༌། ཐབ་ཀྱི་ཚད་དང་། ཁ་དོག་དང་། རེ་ཁཱའི་དཀྱིལ་འཁོར་གཉིས་ཡོད་མེད་
དང༌། ནང་དུ་སྤངས་ཆུང་དང་ལྷ་སྣམ་ལ་སོགས་པ་ཡོད་མེད་དང༌། ནང་གི་པད་མ་
མང་ཉུང་དང་། པད་མའི་ཚད་ཆེ་ཆུང་དང་། དབུས་དང་ཁ་ཁྱེར་གྱི་མཚན་མ་དང་།
ཕྱི་རོལ་ཕྱོགས་མདོག་ལ་གང་འགྲེམས་དང་། སྒོ་དང་སློབ་དཔོན་གྱི་གདན་དགོད་
ཕྱོགས་དང་། གདན་གསུམ་གྱི་མདོག་དང་མཚན་མ་དང་། ཕུར་བུ་དང་། མེ་དང༌།
བུད་ཤིང་དང་། མེ་ལྷའི་སྐུ་མདོག་ཕྱག་མཚན་དང་། གཟའི་དག་པ་དང་། སློབ་དཔོན་
དང་མེ་ལྷའི་ཞལ་སྟོན་ཕྱོགས་དང་། གནས་ཁང་གཅིག་ཏུ་དཀྱིལ་འཁོར་དང་དུས་
མཉམ་རུང་མི་རུང་དང༌། ས་ཆོག་གི་དུས་ན་དྲི་རོ་ངེས་པའི་ཆུས་བྲན་མི་བྲན་དང༌།
སའི་སྙིང་པོར་གང་གཞུག་དང༌། གང་གི་དོན་དུ་དམིགས་པའི་བསམ་གཏན་དང་།
དེའི་སེམས་བསྐྱེད་སྨོན་ལམ་གྱི་ཁྱད་པར་ཏེ། འདི་རྣམས་ནི་མི་མཚུངས་པ་ཉིད་དུ་
ངེས་པར་བྱ་དགོས་སོ། །
- 339 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
རྒྱས་པ་གཉིས་ལ་མཐུན་པ་ནི། སྔར་ཐུན་མོང་དུ་མཚུངས་པར་བསྟན་པ་དེ་
རྣམས་ཀྱི་སྟེང་དུ། ཐབ་ཀྱི་དབྱིབས་གྲུ་བཞི་དང་། གདན་གསུམ་གྱི་མཐའ་བསྐོར་
བའི་དབྱིབས་གྲུ་བཞི་དང༌། མཆོད་ཡོན་གྱི་སྣོད་དངུལ་ལས་བྱས་པ་དང་། ཞོ་དང་
འབྲས་ཟན་གྱི་ཞལ་ཟས་དང༌། འབྲུ་ལྔ་མར་གྱིས་སྦགས་པའི་བསྲེག་རྫས་དང༌།
སྤྱི་དང་ཁྱད་པར་ཀྱི་དུས་དང༌། རྡོ་རྗེ་གདན་གྱི་འདུག་སྟངས་དང༌། ཁྱིམ་བདག་གི་
མེའི་ཉི་མའི་རྩེ་ལ་འབུལ་བ་སྟེ། འདི་རྣམས་གཉིས་ཀ་ལ་མཚུངས་པར་བྱའོ། ། །
འདི་གཉིས་ལ་མི་མཐུན་པའི་ཁྱད་པར་ནི། ཁམས་དང་། རིགས་དང་། ཕྱོགས་
དང༌། ཐབ་ཀྱི་ཚད་དང་། ཁ་དོག་དང་། རེ་ཁཱའི་དཀྱིལ་འཁོར་གཉིས་ཡོད་མེད་དང་།
ནང་དུ་སྤངས་ཆུང་དང་ལྷ་སྣམ་ལ་སོགས་པ་ཡོད་མེད་དང་། ནང་དུ་པད་མ་མང་
ཉུང་དང་། པད་མའི་ཚད་ཆེ་ཆུང་དང་། བུམ་པ་བརྒྱད་དང་། མཚན་མ་བཞི་ཡོད་
མེད་དང་། དབུས་དང་ཁ་ཁྱེར་གྱི་མཚན་མ་དང༌། ཕྱི་རོལ་ཕྱོགས་མདོག་ལ་གང་
འགྲེམས་དང་། སྒོ་དང་སློབ་དཔོན་གྱི་གདན་དགོད་ཕྱོགས་དང་། གདན་གསུམ་
གྱི་རྒྱ་དང་མདོག་དང་མཚན་མ་དང་། ཕུར་བུ་དང་། མེ་དང༌། བུད་ཤིང་དང་། མེ་
ལྷའི་སྐུ་མདོག་ཕྱག་མཚན་དང་། གཟའི་དག་པ་དང༌། སློབ་དཔོན་དང་མེ་ལྷའི་
ཞལ་སྟོན་ཕྱོགས་དང༌། གནས་ཁང་གཅིག་ཏུ་དཀྱིལ་འཁོར་དང་དུས་མཉམ་རུང་
མི་རུང་དང༌། ས་ཆོག་གི་ཚེ་དྲི་རོ་ངེས་པའི་ཆུས་བྲན་མི་བྲན་དང་། སའི་སྙིང་པོར་
གང་གཞུག་དང༌། གང་གི་དོན་དུ་དམིགས་པའི་བསམ་གཏན་དང༌། དེའི་སེམས་
བསྐྱེད་སྨོན་ལམ་གྱི་ཁྱད་པར་ཏེ། འདི་རྣམས་ནི་མི་མཚུངས་པ་ཉིད་དུ་ངེས་པར་བྱ་
དགོས་སོ། ། །
འདི་འདྲའི་ཚུལ་ལ་མ་རྨོངས་ན། །ཞི་རྒྱས་ལས་ནི་སོ་སོ་དང་། །ལས་ཀུན་པ་
- 340 -



ཞི་རྒྱས་ཀྱི་སྦྱིན་སྲེག་བཞིའི་སྤྱི་ཆིངས་ནོར་བུ་ཆུ་དྭངས།
ཡི་ཞི་རྒྱས་ཀྱི། །སྦྱིན་སྲེག་ཚུལ་ལ་རྨོངས་མི་འགྱུར། །ཚུལ་འདི་ལེགས་པར་མ་རྟོགས་
པས། འཁྲུལ་བ་སྣ་ཚོགས་སྨྲ་བ་མཐོང་། །དེ་དག་སངས་རྒྱས་བསྟན་ལ་གནོད། །
དེ་ཕྱིར་བདག་གི་སངས་རྒྱས་ཀྱི། །བསྟན་པའི་བྱི་དོར་ལ་བསམས་ནས། །ནོར་བུ་
ཆུ་དྭངས་ལྟ་བུ་ཡི། །མན་ངག་ཁྱད་འཕགས་འདི་འདྲ་བཀོད། །དགེ་བས་འགྲོ་ཀུན་
ཀུན་མཁྱེན་ཤོག །ཅེས་པ་འདི་ཡང་རྒྱལ་ཁམས་པ་རྟོན་པ་བཞི་ལྡན་གྱིས་བཀོད་
པའོ།། །།
འདིས་ཀྱང་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག། །། མངྒ་ལཾ།
བྷ་ཝན་ཏུ། ཤུབྷཾ། །
《མ་དཔེ་ནི་འཛམ་ཐང་པར་མ་ཡིན།)
- 341 -



༄༅། །ཡེ་ཤེས་མེ་ལ་མཆོད་པ་འབུལ་བ་
ཞེས་བྱ་བ་བཞུགས་སོ། །
ཨོཾ་ཨཱཿཧཱུྃ་ཧོཧཾ་ཀཿ ཡེ་ཤེས་མེ་ལ་མཆོད་པ་འབུལ་བ་ཞེས་བྱ་བ། བླ་མ་སངས་
རྒྱས་རྡོ་རྗེ་འཆང་ལ་ཕྱག་འཚལ་ལོ། །བདག་སོགས་འགྲོ་ཀུན་རྣམ་ཤེས་ཕུང་པོའི་ཡམ་
ཤིང་འདི། །ཡེ་ཤེས་མེ་ཆེན་མི་བསྐྱོད་པ་ལ་མཆོད་པར་འབུལ། །དོན་དམ་གཞན་
སྟོང་བདེ་ཆེན་དབྱིངས་སུ་བཞེས་ནས་ཀྱང་། །རྣམ་ཤེས་གཞན་མཆོག་མྱུར་དུ་ཐོབ་
པར་མཛད་དུ་གསོལ། །བདག་སོགས་འགྲོ་ཀུན་འདུ་བྱེད་ཕུང་པོའི་ཡམ་ཤིང་འདི།།
ཡེ་ཤེས་མེ་ཆེན་དོན་ཡོད་གྲུབ་ལ་མཆོད་པར་འབུལ། །དོན་དམ་གཞན་སྟོང་བདེ་
ཆེན་དབྱིངས་སུ་བཞེས་ནས་ཀྱང་། །འདུ་བྱེད་གཞན་མཆོག་མྱུར་དུ་ཐོབ་པར་མཛད་
དུ་གསོལ། །བདག་སོགས་འགྲོ་ཀུན་ཚོར་བའི་ཕུང་པོའི་ཡམ་ཤིང་འདི། །ཡེ་ཤེས་
མེ་ཆེན་རིན་ཆེན་དབང་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་
དབྱིངས་སུ་བཞེས་ནས་ཀྱང་། །ཚོར་བ་གཞན་མཆོག་མྱུར་དུ་ཐོབ་པར་མཛད་དུ་
གསོལ། །བདག་སོགས་འགྲོ་ཀུན་འདུ་ཤེས་ཕུང་པོའི་ཡམ་ཤིང་འདི། །ཡེ་ཤེས་མེ་
ཆེན་འོད་དཔག་མེད་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་
སུ་བཞེས་ནས་ཀྱང་། །འདུ་ཤེས་གཞན་མཆོག་མྱུར་དུ་ཐོབ་པར་མཛད་དུ་གསོལ།།
བདག་སོགས་འགྲོ་ཀུན་གཟུགས་ཀྱི་ཕུང་པོའི་ཡམ་ཤིང་འདི། །ཡེ་ཤེས་མེ་ཆེན་རྣམ་
སྣང་མཛད་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་སུ་
བཞེས་ནས་ཀྱང་། །གཟུགས་ཕུང་གཞན་མཆོག་མྱུར་དུ་ཐོབ་པར་མཛད་དུ་གསོལ། །
- 342 -



ཡེ་ཤེས་མེ་ལ་མཆོད་པ་འབུལ་བ།
བདག་སོགས་འགྲོ་ཀུན་ཡེ་ཤེས་ཕུང་པོའི་ཡམ་ཤིང་འདི། །ཡེ་ཤེས་མེ་ཆེན་རྡོ་རྗེ་
སེམས་དཔའ་ལ་མཆོད་དོ། །དོན་དམ་གཞན་སྟོང་བདེ་ཆེན་དབྱིངས་སུ་བཞེས་
ནས་ཀྱང༌། །ཡེ་ཤེས་གཞན་མཆོག་མྱུར་དུ་ཐོབ་པར་མཛད་དུ་གསོལ། །ཨ་ཨི་རི་
ཨུ་ལཾ་ཨོཾ།
བདག་སོགས་འགྲོ་ཀུན་ནམ་མཁའི་ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་རྡོ་
རྗེ་དབྱིངས་ཕྱུག་མ་ལ་འདུད། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་
ནས་ཀྱང་། །ནམ་མཁའ་གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་
སོགས་འགྲོ་ཀུན་རླུང་གི་ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་སྒྲོལ་མ་ཡུམ་ལ་
མཆོད་པར་འབུལ། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །
རླུང་ཁམས་གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་
ཀུན་མེ་ཡི་ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་གོས་དཀར་མོ་ལ་མཆོད་པར་
འབུལ། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །མེ་ཁམས་
གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་ཆུ་ཡི་
ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་མཱ་མ་ཀཱི་ལ་མཆོད་པར་འབུལ། །སྟོང་གཞི་
ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །ཆུ་ཁམས་གཞན་མཆོག་མྱུར་དུ་
ཐོབ་པར་མཛད་དུ་གསོལ། །བདག་སོགས་འགྲོ་ཀུན་ས་ཡི་ཁམས་ཀྱི་ཡམ་ཤིང་
འདི། །ཡེ་ཤེས་མེ་ལྕེ་སངས་རྒྱས་སྤྱན་ལ་མཆོད་པར་འབུལ། །སྟོང་གཞི་ཆོས་ཉིད་
སྟོང་ཆེན་དབྱིངས་སུ་བཞེས་ནས་ཀྱང་། །ས་ཁམས་གཞན་མཆོག་མྱུར་དུ་ཐོབ་པར་
མཛད་དུ་གསོལ། །བདག་སོགས་འགྲོ་ཀུན་ཡེ་ཤེས་ཁམས་ཀྱི་ཡམ་ཤིང་འདི། །ཡེ་
ཤེས་མེ་ལྕེ་ཤེས་རབ་ཕ་རོལ་ཕྱིན་ལ་འབུལ། །སྟོང་གཞི་ཆོས་ཉིད་སྟོང་ཆེན་དབྱིངས་
- 343 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སུ་བཞེས་ནས་ཀྱང་། །ཡེ་ཤེས་ཁམས་གཞན་མྱུར་དུ་ཐོབ་པར་མཛད་དུ་གསོལ། །
ཨཱ་ཨཱི་རཱི་ཨཱ་ལིཾ་ཨཱ༔
བདག་སོགས་འགྲོ་ཀུན་རྣ་བའི་དབང་པོ་ཡམ་ཤིང་འདི། །ཡེ་ཤེས་མེ་ཆེན་རྡོ་
རྗེ་འཛིན་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་སུ་བཞེས་
ནས་ཀྱང་། །རྣ་བ་གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་
འགྲོ་ཀུན་སྣ་ཡི་དབང་པོའི་ཡམ་ཤིང་འདི། །ཡེ་ཤེས་མེ་ཆེན་ནམ་མཁའི་སྙིང་པོ་
ལ་མཆོད་དོ། །དོན་དམ་གཞན་སྟོང་བདེ་ཆེན་དབྱིངས་སུ་བཞེས་ནས་ཀྱང་། །སྣ་
དབང་གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་
མིག་གི་དབང་པོའི་ཡམ་ཤིང་འདི། །ཡེ་ཤེས་མེ་ཆེན་ས་ཡི་སྙིང་པོ་ལ་མཆོད་དོ། །
དོན་དམ་གཞན་མཆོག་བདེ་ཆེན་དབྱིངས་སུ་བཞེས་ནས་ཀྱང་། །མིག་དབང་གཞན་
མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་ལྕེ་ཡི་དབང་
པོའི་ཡམ་ཤིང་འདི། །ཡེ་ཤེས་མེ་ཆེན་སྤྱན་རས་གཟིགས་ལ་མཆོད་པར་འབུལ། །
དོན་དམ་གཞན་སྟོང་བདེ་ཆེན་དབྱིངས་སུ་བཞེས་ནས་ཀྱང་། །ལྕེ་དབང་གཞན་
མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་ལས་ཀྱི་དབང་
པོའི་ཡམ་ཤིང་འདི། །ཡེ་ཤེས་མེ་ཆེན་སྒྲིབ་ཀུན་རྣམ་སེལ་ལ་མཆོད་དོ། །དོན་དམ་
གཞན་སྟོང་བདེ་ཆེན་དབྱིངས་སུ་བཞེས་ནས་ཀྱང་། །ལུས་དབང་གཞན་མཆོག་
མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་ཡིད་ཀྱི་དབང་པོའི་
ཡམ་ཤིང་འདི། །ཡེ་ཤེས་མེ་ཆེན་ཀུན་ཏུ་བཟང་ལ་མཆོད་པར་འབུལ། །དོན་དམ་
གཞན་སྟོང་བདེ་ཆེན་དབྱིངས་སུ་བཞེས་ནས་ཀྱང་། །ཡིད་དབང་གཞན་མཆོག་
མྱུར་དུ་ཐོབ་པར་མཛད་དུ་གསོལ། །ཨ་ཨེ་ཨར་ཨོ་ཨལ་ཨོཾ།
- 344 -



ཡེ་ཤེས་མེ་ལ་མཆོད་པ་འབུལ་བ། །
བདག་སོགས་འགྲོ་ཀུན་ཆོས་ཀྱི་ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་ཆོས་
ཁམས་རྡོ་རྗེ་མ་ལ་འདུད། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་
ཀྱང་། །ཆོས་ ཁམས་ གཞན་མཆོག་མྱུར་དུ་ཐོབ་ པར་མཛད་དུ་གསོལ། །བདག་
སོགས་འགྲོ་ཀུན་རེག་བྱའི་ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་རྡོ་རྗེ་རེག་བྱ་
མ་ལ་མཆོད་པར་འབུལ། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་
ཀྱང༌། །རེག་བྱ་གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་
འགྲོ་ཀུན་རོ་ཡི་ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་རྡོ་རྗེའི་རོ་ལ་མཆོད་པར་
འབུལ། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །རོ་ཁམས་
གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་གཟུགས་
ཀྱི་ཁམས་ཀྱི་ཡམ་ཤིང་འདི། །ཡེ་ཤེས་མེ་ལྕེ་རྡོ་རྗེའི་གཟུགས་ལ་མཆོད་པར་འབུལ།།
སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །གཟུགས་ཁམས་གཞན་
མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་དྲི་ཡི་ཁམས་
ཀྱི་ཡམ་ཤིང་འདི། །ཡེ་ཤེས་མེ་ལྕེ་རྡོ་རྗེའི་དྲི་ལ་མཆོད་པར་འབུལ། །སྟོང་གཞི་
ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །དྲི་ཁམས་གཞན་མཆོག་མྱུར་དུ་
ཐོབ་པར་མཛད་དུ་གསོལ། །བདག་སོགས་འགྲོ་ཀུན་སྒྲ་ཡི་ཁམས་ཀྱི་ཡམ་ཤིང་
འདི། །ཡེ་ཤེས་མེ་ལྕེ་རྡོ་རྗེ་སྒྲ་ལ་མཆོད་པར་འབུལ། །སྟོང་གཞི་ཆོས་ཉིད་སྟོང་ཆེན་
དབྱིངས་སུ་བཞེས་ནས་ཀྱང༌། །སྒྲ་ཁམས་གཞན་མཆོག་མྱུར་དུ་ཐོབ་པར་མཛད་
ཏུ་གསོལ། །ཨཱ་ཨེ་ཨཱར་ཨོ་ཨཱལ་ཨཱཿ
བདག་སོགས་འགྲོ་ཀུན་གསང་གནས་དབང་པོའི་ཡམ་ཤིང་འདི། །ཡེ་ཤེས་
མེ་ཆེན་གཙུག་ཏོར་ཆེ་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་
- 345 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སུ་བཞེས་ནས་ཀྱང་། །གསང་གནས་གཞན་མཆོག་མྱུར་དུ་ཐོབ་པར་མཛད་དུ་
གསོལ། །བདག་སོགས་འགྲོ་ཀུན་ངག་གི་དབང་པོའི་ཡམ་ཤིང་འདི། །ཡེ་ཤེས་མེ་
ཆེན་ཤིན་ཏུ་སྟོབས་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་
སུ་བཞེས་ནས་ཀྱང་། །ངག་དབང་གཞན་མཆོག་མྱུར་དུ་ཐོབ་པར་མཛད་དུ་གསོལ། །
བདག་སོགས་འགྲོ་ཀུན་ལག་པའི་དབང་པོའི་ཡམ་ཤིང་འདི། །ཡེ་ཤེས་མེ་ཆེན་
སྨུགས་བྱེད་མཆོག་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་
སུ་བཞེས་ནས་ཀྱང་། །ལག་པ་གཞན་མཆོག་མྱུར་དུ་ཐོབ་པར་མཛད་དུ་གསོལ། །
བདག་སོགས་འགྲོ་ཀུན་རྐང་པའི་དབང་པོའི་ཡམ་ཤིང་འདི། །ཡེ་ཤེས་མེ་ཆེན་ཁེངས་
བྱེད་མཆོག་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་སུ་
ཞེས་ནས་ཀྱང་། །རྐང་པ་གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་
སོགས་འགྲོ་ཀུན་བཤང་ལམ་དབང་པོའི་ཡམ་ཤིང་འདི། །ཡེ་ཤེས་མེ་ཆེན་རེངས་
བྱེད་མཆོག་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་སུ་
བཞེས་ནས་ཀྱང་། །བཤང་ལམ་གཞན་མཆོག་མྱུར་དུ་ཐོབ་པར་མཛད་དུ་གསོལ།།
བདག་སོགས་འགྲོ་ཀུན་དབང་པོ་མཆོག་གི་ཡམ་ཤིང་འདི། །ཡེ་ཤེས་མེ་ཆེན་གནོད་
མཛེས་རྒྱལ་ལ་མཆོད་པར་འབུལ། །དོན་དམ་གཞན་སྟོང་བདེ་ཆེན་དབྱིངས་སུ་
བཞེས་ནས་ཀྱང་། །དབང་པོ་གཞན་མཆོག་མྱུར་དུ་ཐོབ་པར་མཛད་དུ་གསོལ། །ཧ་
ཡ་ར་ཝ་ལ་ཧཾ། །
བདག་སོགས་འགྲོ་ཀུན་ས་བོན་འབབ་པའི་ཡམ་ཤིང་འདི། །ཡེ་ཤེས་མེ་ཆེན་
དྲག་སྤྱན་མ་ལ་མཆོད་པར་འབུལ། །སྟོང་གཞི་ཆོས་ཉིད་བདེ་ཆེན་དབྱིངས་སུ་བཞེས་
ནས་ཀྱང་། །ས་བོན་འབབ་གཞན་མྱུར་དུ་ཐོབ་པར་མཛད་དུ་གསོལ། །བདག་སོགས་
- 346 -



ཡེ་ཤེས་མེ་ལ་མཆོད་པ་འབུལ་བ།
འགྲོ་ཀུན་བཤང་འབབ་བྱ་བའི་ཡམ་ཤིང་འདི། །ཡེ་ཤེས་མེ་ཆེན་ཤིན་ཏུ་སྟོབས་མ་
ལ་མཆོད་དོ། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །བཤང་
འབབ་གཞན་མཆོག་མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་
འགྲོ་བ་བྱ་བའི་ཡམ་ཤིང་འདི། །ཡེ་ཤེས་མེ་ལྕེ་རྨུགས་བྱེད་མ་ལ་མཆོད་པར་འབུལ།།
སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་། །འགྲོ་བ་གཞན་མཆོག་
མྱུར་དུ་ཐོབ་པར་མཛད་དུ་གསོལ། །བདག་སོགས་འགྲོ་ཀུན་ལེན་པའི་བྱ་བའི་ཡམ་
ཤིང་འདི། །ཡེ་ཤེས་མེ་ལྕེ་ཁེངས་བྱེད་མ་ལ་མཆོད་པ་འབུལ། །སྟོང་གཞི་ཆོས་ཉིད་སྟོང་
ཆེན་དབྱིངས་སུ་བཞེས་ནས་ཀྱང༌། །ལེན་པ་གཞན་མཆོག་མྱུར་དུ་ཐོབ་པར་མཛད་
དུ་གསོལ། །བདག་སོགས་འགྲོ་ཀུན་བརྗོད་པར་བྱ་བའི་ཡམ་ཤིང་འདི། །ཡེ་ཤེས་མེ་
ལྕེ་རེངས་བྱེད་མ་ལ་མཆོད་པར་འབུལ། །སྟོང་གཞི་ཆོས་ཉིད་སྟོང་ཆེན་དབྱིངས་སུ་
བཞེས་ནས་ཀྱང་། །བརྗོད་པ་གཞན་མཆོག་མྱུར་དུ་ཐོབ་པར་མཛད་དུ་གསོལ། །
བདག་སོགས་འགྲོ་ཀུན་མི་བསྐྱོད་འབབ་པའི་ཡམ་ཤིང་འདི། །ཡེ་ཤེས་མེ་ལྕེ་ཤིན་
ཏུ་སྔོན་མོ་ལ་མཆོད་དོ། །སྟོང་གཞི་ཆོས་ཉིད་སྟོང་ཆེན་དབྱིངས་སུ་བཞེས་ནས་ཀྱང་།།
མི་བསྐྱོད་འབབ་གཞན་མྱུར་དུ་ཐོབ་པར་མཛད་དུ་གསོལ། །ཧཱ་ཡཱ་རཱ་ཝཱ་ལཱ་ཧཱ༔
བདག་སོགས་འགྲོ་ཀུན་བསམ་རྟོག་སྣ་ཚོགས་ཡམ་ཤིང་འདི། །ཡེ་ཤེས་ལྷ་
ཚོགས་ཀུན་ལ་ཁྱབ་པ་ཐུགས་རྡོ་རྗེ། །བསམ་དུ་མེད་པའི་དབྱིངས་མཆོག་ཁྱེད་ལ་
མཆོད་འབུལ་གྱི། །ཀུན་གཞི་ཡེ་ཤེས་མྱུར་དུ་ཐོབ་པར་མཛད་དུ་གསོལ། །ཧཱུྃ། དབྱིངས་
རིག་དབྱེར་མེད་ལྷ་ཚོགས་སུམ་ཅུ་རྩ་བདུན་དང་། །དོན་དམ་འགོག་བདེན་བྱང་ཆུབ་
ཕྱོགས་ཆོས་སོ་བདུན་གྱི། །བྱིན་གྱིས་བརླབས་ནས་ལམ་བདེན་བྱང་ཆུབ་ཕྱོགས་
ཀྱི་ཆོས། །སོ་བདུན་མེ་ཡིས་དྲི་མ་མ་ལུས་བསྲེག་པར་ཤོག །འདི་རྣམས་ཉིད་སྔགས་
- 347 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
སུ་ཟློས་ན། ཨོཾ་ཨ་ཨཱ། ཨི་ཨཱི། རི་རཱི། ཨུ་ཨཱུ། ལི་ལཱི། ཨོཾ་ཨཱསཱཧཱ། ཨོཾ་ཨ་ཨཱ། ཨེ་
ཨེ། ཨར་ཨཱར། ཨོ་ཨོ། ཨལ་ཨཱལ། ཨོཾ་ཨཱཿསྭཱཧཱ། ཨོཾ་ཧ་ཧཱུཾ། ཡ་ཡཱ། ར་རྭ། ཝ་ཝཱ།
ལ་ལཱ། ཧཾ་ཧསཱཧཱ། ཞེས་པ་རྒྱས་པ་སྟེ། ཞི་བ་ལ་སོགས་ལ་ནི་སྭཱཧཱའི་གནས་སུ་ན་
མཿ ཞེས་སོགས་སྦྱར་ཞིང་། སྦྱིན་སྲེག་གི་སྐབས་སུ་ནི། ཞི་བ་ལ་ཡང་། ན་མཿ སྦྱར་
རོ། །ཀ་རྡོ་རྗེ་ལ་སོགས་པ་ཀླུ་རྡོ་རྗེའི་མཐར་ཐུག་པ་སུམ་ཅུ་རྩ་དྲུག་གི་བདག་ཉིད་
རྒྱུད་སུམ་ཅུ་རྩ་དྲུག་ལ་ཡང་དེ་བཞིན་དུ་སྦྱར་ཏེ། དེ་རྣམས་ངོ་བོ་གཅིག་པའི་ཕྱིར་རོ།།
དེ་ལྟར་དོན་དམ་པའི་ལྷ་དང་། སྔགས་ཐམས་ཅད་གདོད་ནས་དབྱེར་མེད་རོ་
མཉམ་མཁའ་ལྟར་གཅིག་ཏུ་འདྲེས་པ་ཆོས་དབྱིངས་ཀུན་འགྲོ་རང་བྱུང་ཡེ་ཤེས་
འདུས་མ་བྱས་ཤིང་སྐད་ཅིག་དང་རྟེན་འབྲེལ་ལས་བཟོད་མ་ཉིད་ནས་ཡང་དག་
པར་འདས་ལ་མ་སྐྱེས་མ་འགགས་དུ་མ་གཟོད་མ་ནས་ཞི་ཞིང་རང་བཞིན་གྱིས་
ཡོངས་སུ་མྱ་ངན་ལས་འདས་པ་ཆོས་ཅན་རང་བཞིན་གྱིས་དག་པའི་རིགས་དྲུག་
དང་བརྒྱ་དང་སྟོང་དང་འབུམ་ལ་སོགས་པ་གྲངས་མེད་རྣམས་ཀྱང་རང་བཞིན་གྱི་
རིགས་གཅིག་གི་བདག་ཉིད་སྐུ་གཅིག་པུ་སྤྱན་གཅིག་པུ་སྐྱབས་གཅིག་པུ་བདེན་
པ་གཅིག་པུ་ཐེག་པ་གཅིག་པུ་ཡེ་ཤེས་གཅིག་པུ་ཆོས་ཉིད་དུ་མ་རོ་གཅིག་གཞི་
འབྲས་ངོ་བོ་དབྱེར་མེད་ལ་མོས་པ་དང༌། དེ་ཁོ་ན་ཉིད་ཡིད་ལ་བྱེད་པས་བསྒོམ་
ཟླས་དང་། མཆོད་བསྟོད་ལ་སོགས་པ་དད་གུས་ཀུན་ནས་བསླང་བའི་བྱ་བ་ཆུང་
ངུ་ཙམ་བྱས་པ་ཡང་དོན་ཆེན་པོར་གསུང་ན་བྱ་བ་ཆེར་བྱས་པའམ། ཤིན་ཏུ་ཆེས་
ཆེར་བྱས་པ་དག་ལྟ་སྨོས་ཀྱང་ཅི་དགོས། དེ་ལྟ་བས་ན་སྦྱང་བྱ་གློ་བུར་དྲི་མའི་ཕུང་
པོ་ཁམས་དང་སྐྱེ་མཆེད་རྣམས་ནི། ཀུན་བཏགས་གཞན་དབང་དང་སྡུག་བསྔལ་
ཀུན་འབྱུང་ཡིན་པའི་ཕྱིར། ནད་དང་དགྲ་དང་དུག་དང་གཡང་ས་ལ་སོགས་པར་
- 348 -



ཡེ་ཤེས་མེ་ལ་མཆོད་པ་འབུལ་བ།
རིག་པར་བྱས་ནས་ཡིད་འབྱུང་བ་དང༌། སྐྱོ་ཤས་བསྐྱེད་དེ་སྤང་བར་བྱ་བ་དང༌།
སྦྱང་གཞི་བདེ་གཤེགས་སྙིང་པོའི་ཕུང་པོ་ཁམས་དང་། སྐྱེ་མཆེད་རྣམས་ནི་མཐར་
ཐུག་གི་འགོག་བདེན་དང་། ཡོངས་གྲུབ་དང་། མགོན་དང་། སྐྱབས་དང༌། དཔུང་
གཉེན་དང༌། མཆོད་བྱ་དང་། ཐོབ་བྱ་ཉིད་དུ་ངོ་ཤེས་ཤིང་ཐག་ཆོད་པར་བྱས་ནས།
འདྲི་བ་དང་ཀློག་པ་དང་འཛིན་པ་དང་འཆང་བ་དང་ཀུན་ཆུབ་པར་བྱེད་པ་དང་།
ཚུལ་བཞིན་དུ་ཡིད་ལ་བྱེད་པ་ལ་སོགས་པས་མངོན་དུ་བྱ་བ་ཉིད་དང་། སྦྱོང་བྱེད་
ལམ་གྱི་བདེན་པ་ནི་སྤྲིན་ཚོགས་གཏོར་བའི་རླུང་ངམ། དྲི་མ་འཁྲུད་པའི་ཆུ་ལ་སོགས་
པ་ལྟར་ཤེས་པར་བྱས་ནས་རྒྱུད་ལ་བརྟེན་པར་བྱ་བ་ཡིན་ནོ། །ཞེས་གོ་བ་ཙམ་
ཡོད་ཀྱང་ཉམས་ལེན་མེད་པའི་རྒྱལ་ཁམས་པས་ཇོ་ནང་རི་ཁྲོད་དུ་བྲིས་པའོ། ། །
འདིའི་དགེ་བ་ལ་བརྟེན་ནས་ཀྱང་སེམས་ཅན་ཐམས་ཅད་ཀྱིས་སྦྱོང་བྱེད་གཉེན་
པོ་ཐམས་ཅད་བརྟེན་ནས། སྦྱང་བྱ་དྲི་མ་ཐམས་ཅད་སྤངས་ཏེ། སྦྱང་གཞི་དེ་བཞིན་ཉིད་
ཀྱི་ཕུང་པོ་ཁམས་དང་སྐྱེ་མཆེད་ཐམས་ཅད་མྱུར་དུ་ཐོབ་པར་གྱུར་ཅིག། །།
ཅེས་པའི་ཡི་གེ་པ་ནི་བཅོམ་ལྡན་རྡོ་རྗེ་སྙིང་པོ་དང༌། གཡའ་བཟང་པ་སངས་རྒྱས་
འོད་དོ།། །།ཨོྃ་ཨཱ༔ཧཱུྃ་ཧོ༔ཧཾ་ཀྵ
《མ་དཔེ་ནི་འཛམ་ཐང་པར་མ་ཡིན།)
- 349 -



༄༅། །དཔལ་དུས་ཀྱི་འཁོར་ལོའི་དཀྱིལ་འཁོར་གྱི་
ཐིག་གདབ་ཚུལ་བཞུགས།
དཔལ་ལྡན་དུས་ཀྱི་འཁོར་ལོའི་དཀྱིལ་འཁོར་ལ་མཎྜལ་དབུས་སུ་ཕུར་བུ་བཟུང་
བྱས་ཏེ། ཁྲུ་བཞིའི་མཐའ་ནས་དང་པོར་ཟླུམ་པོས་བསྐོར། །དེ་ཡི་ཚད་དུ་ཚངས་པའི་
ཐིག་གཉིས་གདབ། །དེ་ལས་ཆ་ཆུང་ཉི་མའི་ཕྱི་ནས་ཀྱང་། །བསྐོར་བའི་ཚད་དུ་ཟུར་
གྱི་ཐིག་གཉིས་གདབ། །ཚངས་ཐིག་ཕྱེད་དུ་སྐུ་ཡི་རྩ་ཐིག་སྟེ། །དེ་ཡི་ཕྱེད་དུ་གསུང་གི་
རྩ་ཐིག་དང་། །གསུང་གི་ཕྱེད་དུ་ཐུགས་ཀྱི་རྩ་ཐིག་ཡིན། །ཐུགས་ཀྱི་ཕྱེད་དུ་བདེ་བ་
ཆེན་པོ་སྟེ། །དེ་ཡི་ཕྱེད་དུ་གཙོ་བོའི་པད་མ་ཡིན། །དེ་དང་དེ་ཡི་ཚད་དང་མཚན་མ་
ནི། །ཟུར་ལ་ལོ་ཐུབས་ཡང་ཡང་བཙལ་བས་རྙེད། །དེ་ཡང་འདི་ལྟར་ཚངས་ཐིག་
མཐའ་ནས་མཐར། །ལོ་ཐུབས་བྱས་ནས་སྐུ་ཡི་རྩ་ཐིག་རྙེད། །རྩ་ཐིག་འདི་དང་
ཚངས་ཐིག་ཕྲད་མཚམས་ནས། །ལོ་ཐུབས་བྱས་པས་གསུང་གི་རྩ་ཐིག་རྙེད། །དེ་
བཞིན་གསུམ་པས་ཐུགས་ཀྱི་རྩ་ཐིག་དང་། །བཞི་པས་བདེ་བ་ཆེན་པོ་རྙེད་པར་
འགྱུར། །སྐུ་གསུང་ཐུགས་ཀྱི་བར་གྱི་ས་གང་ཡིན། །དེ་ཡི་ཕྱེད་དུ་སོ་སོའི་མདའ་ཡབ་
ཐིག །ཚངས་ཐིག་མཐའ་དང་སྐུ་ཡི་རྩ་ཐིག་པར། །འདི་ཡི་ཕྱེད་དུ་སྐུ་ཡི་མདའ་ཡབ་
སྟེ། །ཟུར་ཐིག་རྣམས་ཀྱི་མཐའ་ནས་མཐའ་རུའོ། །དེ་ལྟར་དཀྱིལ་འཁོར་གསུམ་
པོ་རང་རང་གི །རྩ་ཐིག་ནས་ནི་ཀྲ་མ་ཤཱིར་ཥའི་བར། །གང་ཡིན་དེ་ནི་ཕྱེད་དུ་བགོ་
བྱ་ཞིང་། །དེ་ཡི་ནང་མ་དབུས་དོར་མཐའ་གཉིས་གདབ། །ཕྱི་མ་ཕྱེད་བགོ་དེ་ཡི་ཕྱི་
ཡང་ཕྱེད། །སྐུ་ཡི་སྒོ་ཁྱུད་བདེ་ཆེན་འཁོར་ལོའི་ཚད། །དེ་བཞིན་སྒོ་ལོགས་ཐུགས་
- 350 -



དཔལ་དུས་ཀྱི་འཁོར་ལོའི་དཀྱིལ་འཁོར་གྱི་ཐིག་གདབ་ཚུལ།
ཀྱི་མདའ་ཡབ་ཚད། །རྟ་བབས་ཀ་བ་གསུང་གི་རྩ་ཐིག་ཚད། །གསུང་གི་སྒོ་ཁྱུད་
དབུས་ཀྱི་པད་མའི་ཚད། །རྟ་བབས་ཀ་བ་ཐུགས་ཀྱི་རྩ་ཐིག་ཚད། །དེ་བཞིན་ཁོ་ནར་
ཐུགས་ཀྱི་སྒོ་ཁྱུད་ཀྱང་། །ཕྱོགས་བཞི་རྒྱལ་བའི་གཡས་གཡོན་ཀ་བའི་ཚད། །རྟ་
བབས་ཀ་བ་བདེ་ཆེན་འཁོར་ལོའི་ཚད། །དེ་སོགས་ཆ་ཡི་དབྱེ་བ་ཇི་སྙེད་པ། །ཆ་ཆུང་
གིས་ཕྱེ་དབུས་ནས་སོར་ཕྱེད་པ། །རོ་ཟླ་རིག་བྱེད་ཟླ་བ་རི་དང་ནི། །རྒྱ་མཚོ་ཟླ་བ་
ཉི་མ་རི་ཆུ་དང་། །ཟླ་བ་རྒྱལ་བ་དྲག་པོ་ཉི་མ་དང་། །ཟླ་བ་ནོར་ཆུས་སྐུ་ཡི་མདའ་
ཡབ་བར། །རྟ་བབས་སྒོ་ལས་གསུམ་འགྱུར་དག་ལ་ནི། །སྣམ་བུ་གཅིག་གཉིས་
འདི་དག་རྣམས་ཀྱི་དཔངས། །ཟླ་བ་ཟླ་བ་རིག་བྱེད་ཕྱེད་དང་གཟུགས། །མི་ཕྱེད་
ཟླ་མིག་ཕྱེད་དང་ཕྱེད་བཅས་ཟླ། །མིག་སྟེ་འདི་དག་རྣམས་ཀྱི་སྲིད་དུ་ཡང་། །རྒྱལ་
བ་མི་བདག་ཉེས་པ་ཉི་མ་དང་། །ཚེས་དང་ཀླུ་དང་ཉི་མ་ཉི་མ་ཀླུ། །ལག་སྟེ་རིང་བའོ་
སྣམ་བུ་གསུམ་པ་ནི། །ཚངས་ཐིག་གཡས་གཡོན་མིག་ཟླ་རིག་བྱེད་དང་། །ཟླ་དོར་
གྱེན་དུ་ཆ་ཆུང་བཞི་པ་སྟེ། །དྲུག་པ་གཡས་གཡོན་ཕྱེད་བཅས་ཟླ་བ་དང་། །རྐང་པས་
དམན་པའི་ཟླ་བ་མེ་དང་ནི། །རྐང་དམན་ཟླ་དོར་གྱེན་དུ་གསུམ་པའོ། །སྣམ་བུ་
དབུ་པ་དབུས་ནས་ཟླ་བ་དང༌། །ཕྱེད་མིག་ཕྱེད་དོར་དཔངས་སུ་ཆ་ཆུང་གཉིས།།
ཕྱི་མཐའ་རྣམས་ནི་མྱོས་སྲུང་མཐར་ཐུག་ཅིང་། །སྟེང་མ་བུམ་པ་ཆ་ཆུང་གཉིས་
པའོ། །རང་རང་སྒོ་ཡི་ཆ་དྲུག་དག་ལ་ནི། །ཆ་ཆུང་ཞེས་སུ་སེམས་དཔའི་འགྲེལ་
པར་གསུངས། །ས་ཆུ་མེ་རླུང་མཁའ་འོད་ཁོར་ཡུག་རྣམས། །རིམ་བཞིན་ཁྲུ་བྱེད་
གསུམ་དང་བཞི་ཆ་དང་། །ཕྱེད་པ་རྣམས་ཀྱི་གསལ་བར་འགྱུར་བ་སྟེ། །ནམ་མཁའི་
དབུས་སུ་ཆ་ཆུང་དྲུག་གི་ཚད། །རྡོ་རྗེའི་ཕྲེང་བ་ཟླུམ་པོར་འགྱུར་བའོ། །དེ་ལྟར་ཚད་
དང་མཚན་མ་ཀུན་ཤེས་ནས། །ཕྱོགས་ཀྱི་ཡོངས་འཇོམས་འགོངས་པར་མི་འགྱུར་བ།།
- 351 -



མས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༠༽
མཉམ་དང་མི་མཉམ་རྐང་པའི་འདུག་སྟངས་ཀྱི། །ཚོན་གྱི་ཁུ་བ་ལས་དང་མཐུན་པས་
གདབ། །དཀྱིལ་འཁོར་དབྱེ་བསྡུ་གཙོ་བོ་འཕོ་ལ་སོགས། །རྒྱུད་སྡེ་ཇི་བཞིན་བློ་ལྡན་
གྱིས་མཁྱེན་མཛོད། །ཅེས་པ་རྟོན་པ་བཞི་ལྡན་གྱིས་སྦྱར་བའོ།། །།
མངྒ་ལཾ། བྷ་ཝན་ཏུ། ཤུ་བྷཾ།
《མ་དཔེ་ནི་འཛམ་ཐང་པར་མ་ཡིན།）
-352 -



༄༅། །དཔལ་དུས་ཀྱི་འཁོར་ལོའི་དཀྱིལ་འཁོར་གྱི་བཀྲ་ཤིས་
དགེ་ལེགས་རྒྱ་མཚོའི་སྒྲ་དབྱངས་
ཞེས་བྱ་བ་བཞུགས་སོ། །
ཨོཾ་སྭཱ་སྟི། དཔལ་དུས་ཀྱི་འཁོར་ལོའི་དཀྱིལ་འཁོར་གྱི་བཀྲ་ཤིས་དགེ་ལེགས་
རྒྱ་མཚོའི་སྒྲ་དབྱངས་ཞེས་བྱ་བ། བླ་མ་དང་དཔལ་དུས་ཀྱི་འཁོར་ལོ་ལ་ཕྱག་འཚལ་
ལོ། །བཀྲ་ཤིས་འབྱུང་གནས་དཔལ་ལྡན་བླ་མ་དང༌། །བཀྲ་ཤིས་རང་བཞིན་དུས་
ཀྱི་འཁོར་ལོ་ལ། །བཀྲ་ཤིས་འགྲོ་ལ་སྤེལ་ཕྱིར་ཕྱག་འཚལ་ནས། །བཀྲ་ཤིས་རྒྱ་མཚོའི་
སྒྲ་དབྱངས་བརྗོད་པར་བགྱི། །པད་མའི་ལྟེ་བར་བདུད་དང་དྲག་པོའི་སྟེང་། །རོལ་པའི་
གདན་བཞུགས་བདེ་བ་ཆེན་པོའི་སྐུ། །སྟོང་ཆེན་འོད་གསལ་སྣ་ཚོགས་ཡུམ་དང་
སྦྱོར། །བདེ་སྟོང་དུས་ཀྱི་འཁོར་ལོའི་བཀྲ་ཤིས་ཤོག །རྣམ་བཅུ་དབང་ལྡན་འོད་གསལ་
འདུས་མ་བྱས། །ཕ་རོལ་ཕྱིན་བཅུ་རྣམ་དག་ལྷ་མོ་བཅུ། །རྡོ་རྗེ་བཞི་ཡི་གྲྭ་ནས་
རབ་མཛེས་པའི། །བདེ་ཆེན་འཁོར་ལོས་དིང་འདིར་བཀྲ་ཤིས་ཤོག །ཕུང་པོ་རྣམ་
དག་དེ་བཞིན་གཤེགས་པའི་ཚོགས། །ཁམས་དྲུག་དག་པའི་ཡུམ་དང་སྙོམས་པར་
སྦྱོར། །འཆི་མེད་གྲུབ་པའི་བུམ་པས་རབ་བརྒྱན་པའི། །རྒྱལ་བའི་འཁོར་ལོས་དིང་
འདིར་བཀྲ་ཤིས་ཤོག །དབང་པོ་རྣམ་དག་བྱང་ཆུབ་སེམས་དཔའི་ཚོགས། །ཡུལ་དྲུག་
དག་པའི་ལྷ་མོས་རབ་ཏུ་འཁྱུད། །གདོད་ནས་ཟག་མེད་བདེ་བའི་དཔལ་འབྱོར་
ཅན། །སེམས་དཔའི་འཁོར་ལོས་དིང་འདིར་བཀྲ་ཤིས་ཤོག །ལས་དབང་རྣམ་དག་ཁྲོ་
ཆེན་འབར་བའི་ཚོགས། །བྱ་བ་རྣམ་དག་ཁྲོ་མོས་མཉམ་པར་སྦྱོར། །མཐུ་སྟོབས་
- 353 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཡོན་ཏན་ཕུན་སུམ་ཚོགས་པའི་དཔལ། །ཁྲོ་རྒྱལ་འཁོར་ལོས་དིང་འདིར་བཀྲ་ཤིས་
ཤོག །ལྟེ་བའི་རྩ་རྣམས་དག་པ་མ་མོའི་ཚོགས། །ཙཱར་ཙི་ཀ་སོགས་གཞན་མཆོག་
ཆོས་ཀྱི་དབྱིངས། །ཟུང་འཇུག་རོལ་པའི་ལྷ་མོ་འཁོར་དང་བཅས། །གསུང་གི་འཁོར་
ལོས་དིང་འདིར་བཀྲ་ཤིས་ཤོག །ལས་དང་བྱ་བའི་འཁོར་ལོ་རྣམ་དག་པའི། །དོན་
དམ་ལྷ་ཆེན་བཅུ་གཉིས་འཁོར་དང་བཅས། །མཐིལ་བཞི་གསང་གཙུག་རྣམ་དག་
ཤིང་རྟ་དཔུང་། །སྐུ་ཡི་འཁོར་ལོས་དིང་འདིར་བཀྲ་ཤིས་ཤོག །སོར་མོ་རྣམ་དག་
ཀླུ་དང་གཏུམ་མོའི་ཚོགས། །འདོད་ཡོན་དགའ་བདེའི་རང་བཞིན་གཟུངས་ཀྱི་ལྷ། །
སྐྲ་དང་བ་སྤུ་རྣམ་དག་གྲུབ་པ་དང་། །འབྱུང་པོའི་འཁོར་ལོས་དིང་འདིར་བཀྲ་ཤིས་
ཤོག །གཟའ་དང་དྲང་སྲོང་རྒྱུ་སྐར་ཁྱིམ་དང་ཆ། །ཕྱོགས་སྐྱོང་ཞིང་སྐྱོང་ཕོ་ཉ་འཕྲོག་
མ་དང༌། །གྷཎ་ཌ་ཀཎྜ་དགའ་འབྱེད་ནག་པོ་ཆེ། །བྷིང་གི་ནི་སོགས་འཁོར་མང་
བཀྲ་ཤིས་ཤོག །དོན་དམ་སྐྱབས་གསུམ་ཐུགས་གསུང་སྐུ་ཡི་བདག །ལྷུན་གྲུབ་ཡེ་
ཤེས་འོད་གསལ་གཞལ་ཡང་ཁང་། །ཆོས་སྐུ་ཡོན་ཏན་འོད་ཀྱི་དྲྭ་བ་ཅན། །དཀྱིལ་
འཁོར་ཆོས་དབྱིངས་ཆེན་པོའི་བཀྲ་ཤིས་ཤོག །དཀྱིལ་འཁོར་བཀྲ་ཤིས་དགེ་ལེགས་
རྒྱ་མཚོའི་དབྱིངས། །རྡོ་རྗེ་འཛིན་པ་བློ་གྲོས་རྒྱ་མཚོའི་སྒྲས། །རྣམ་དག་སྒྲ་དེས་སྐྱེ་
དགུ་རྒྱ་མཚོའི་ཚོགས། །རྒྱལ་བ་རྒྱ་མཚོའི་ཡེ་ཤེས་རྒྱས་ཐོབ་ཤོག །དཔལ་དུས་ཀྱི་
འཁོར་ལོ་དཀྱིལ་འཁོར་བཀྲ་ཤིས་དགེ་ལེགས་རྒྱ་མཚོའི་སྒྲ་དབྱངས་ཞེས་བྱ་བ་འདི་
ནི། དཔལ་དང་གྲགས་པའི་མིང་གིས་མཐའ་རྒྱན་པའི། །གཞོན་ནུ་གཉིས་ཀྱིས་སྐྱེ་
དགུ་དགེ་བའི་ཕྱིར། །རབ་ཏུ་བསྐུལ་ཕྱིར་དགེ་བའི་འདུན་པས་སྦྱར། །དགེ་བ་འདི་
ཡིས་དུས་འཁོར་ཐོབ་པར་ཤོག །ཅེས་པ་འདི་ཡང་ཤེས་རབ་རྒྱལ་མཚན་དཔལ་བཟང་
པོས་སྦྱར་བའོ།། །།མངྒ་ལཾ། བྷ་ཝན་ཏུ། （མ་དཔེ་ནི་འཛམ་ཐང་པར་མ་ཡིན།)
- 354 -



༄༅། །སྔགས་ཀླག་ཐབས་བཞུགས་སོ། །
གང་གིས་དྲན་པ་ཙམ་གྱིས་ནི། །བློ་མུན་མཐའ་དག་སེལ་མཛད་པ། །སྨྲ་བའི་
སེང་གེ་ཁྱུ་མཆོག་དང༌། །བླ་མ་དབྱེར་མེད་དེ་ལ་འདུད། །རྗོད་བྱེད་ཚིག་གི་སྒྲོན་
མེ་འདི། །མུ་བཞིའི་སྒོ་ནས་བཤད་པར་བྱ། །ཡི་གེ་ལྔ་བཅུ་གསུང་གི་གཞི། །བོད་
སྐད་རྒྱ་སྐད་ཁྱད་མེད་ཀྱི། །ཡི་གེ་བཅུ་དགུ་གང་ཞེ་ན། །ཀ་ཁ་ང་ཅ་ཆ་ཉ་དང་། །ཏ་ཐ་
ན་པ་ཕ་མ་དང༌། །ཡ་ར་ལ་ཝ་ཤ་ས་ཧ། །ཡི་གེ་ངོ་བོ་འདྲ་བ་ལ། །བརྗོད་པ་མི་འདྲ་
བཞི་གང་ཞེ། །ག་ཇ་ད་བ་རྣམས་ཡིན་ནོ། །དེ་རྣམས་ཚིག་མགོར་བྱུང་བའི་ཚེ། །འས་
ཕུལ་ལྟ་བུར་བརྗོད་པ་དང༌། །དབུས་མཐར་བྱུང་ན་བོད་གདངས་མཚུངས། །ཁྱད་
པར་བ་ནི་ཝ་རུ་བརྗོད། །རྒྱ་སྐད་ཁོ་ན་ཡིག་བཅུ་གཅིག །དེ་ལ་འཐུག་བཞིའི་ཡི་
གེ་ནི། །གྷ་ཛྷ་དྷ་བྷ་རྣམས་ཡིན་ནོ། །ཧ་སྒྲ་ཅུང་ཟད་དང་ལྡན་པས། །ཁོང་ནས་ཆུད་
འབྱུང་སྟོང་སྟོང་ཀློག །དེ་ལ་ལོག་དྲུག་རྣམ་བཞག་ནི། །ཊ་ཋ་ཌ་ཌྷ་ཎ་ཥ་རྣམས། །
ལྕེ་རྩེ་ཅུང་ཟད་རྐན་སྦྱར་ནས། །ར་ཡི་བརྗོད་བཅས་གསལ་བར་ཀླག །དེ་ཡི་ཁྱད་པར་
བརྗོད་ཚུལ་ནི། །ཥ་ཊ་དབུས་མཐར་བྱུང་དུས་སུ། །ཥ་ནི་ཁ་དང་འདྲ་བར་བརྗོད།།
ཊ་ནི་ལྟ་དང་འདྲ་བར་བརྗོད། །མཐར་ཟད་ཡི་གེ་ཀླུ་དེ་ནི། །ཁྱ་དང་ཅུང་ཟད་འདྲ་
བར་བརྗོད། །དེ་རྣམས་དག་ལ་ཨ་ལི་ཞུགས། །དེ་ཡི་བརྗོད་ཚུལ་བཤད་པར་བྱ། །
ཧ་ལན་མེད་པའི་ཀ་སོགས་ནི། །ཨ་ཡིག་ཞུགས་པ་གཅིག་ཡུན་དང་། །ཨཱ་ཡིག་ཀཱ་
སོགས་གཉིས་ཡུན་དང་། །ཨི་ཡིག་གི་སོགས་གཅིག་ཡུན་དང་། །ཨཱི་ཡིག་ཀཱི་སོགས་
གཉིས་ཡུན་དང་། །ཨུ་ཡིག་ཀུ་སོགས་གཅིག་ཡུན་དང་། ཨུ་ཡིག་ཀཱུ་སོགས་གཉིས་
- 355 -



མེས་པོའི་ཤུལ་བཞག་ལས། ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ། ༼༡༽
ཡུན་དང་། །རི་ཡིག་ཀྲི་སོགས་གཅིག་ཡུན་དང༌། །རི་ཡིག་ཀཱི་སོགས་གཉིས་ཡུན་
དང༌། །ལི་ཡིག་ཀི་སོགས་གཅིག་ཡུན་དང་། །ལཱི་ཡིག་ཀཱི་སོགས་གཉིས་ཡུན་དང་།།
ཨེ་ཡིག་ཀེ་སོགས་གཅིག་ཡུན་དང་། །ཨེ་ཡིག་ཀེ་སོགས་གསུམ་ཡུན་དང་། །ཨོ་
ཡིག་ཀོ་སོགས་གཅིག་ཡུན་དང་། །ཨོ་ཡིག་ཀོ་སོགས་གསུམ་ཡུན་དང་། །ཨོྃ་ཡིག་ཀཾ་
སོགས་བརྗོད་ཚུལ་ནི། །རང་རང་སྡེ་པའི་ཐ་མར་བརྗོད། །གཞན་ཡང་ཡ་སོགས་དགུ་
པོ་ནི། །ཐམས་ཅད་ང་ཡི་དབང་དུ་བཏང་། །ཤད་ཡོད་ན་ནི་དེ་ཉིད་དོ། །ཤད་མེད་
ནས་ནི་འོག་མ་སྦྱར། །ཨཡིག་ཀཿསོགས་བརྗོད་ཚུལ་ནི། །ཕལ་ཆེར་ས་རུ་བརྗོད་
པར་བྱ། །ཡ་སྟ་འགྲེང་བུ་ར་སྟ་མེད། །ཀ་ཁ་ཡ་སྟ་བོད་བཞིན་ཀླག །ར་ཡི་ཡ་སྟ་
གོང་དེ་བཞིན། །སྡེ་ཚན་བརྩེགས་པ་ཕྲལ་བ་དང་། །མི་ཕྲལ་གཉིས་སུ་ཤེས་པར་བྱ།།
གཞན་གྱི་སྡེ་ཚན་བརྩེགས་པ་རྣམས། །བརྗོད་དུ་མི་རུང་འདྲ་ན་ཡང་། །རང་སྒྲ་ཉེ་
བར་དྲན་ཚུལ་ཀླག །འོན་ཀྱང་ཐམས་ཅད་སྲོག་གཅིག་པས། །གསུམ་ཡུན་ལས་ནི་
བརྗོད་མི་བྱ། །རྩིགས་མའི་གོང་འགྲེ་ན་རོ་དང་། །ལྟག་སྐོར་ཐམས་ཅད་འོག་ནས་
ཐོབ། །ཧུ་ལུད་ཅེས་པའི་ཡི་གེ་རྣམས། །གོང་ཡིག་དང་ནི་འོག་མ་བརྩེགས། །ཚག་
མེད་འོག་མའི་མགོ་དེ་རྣམས། །གོང་མ་ལ་ནི་སྦྱར་བར་བྱ། །དཔེར་ན་དྷརྨ་ཀརྨ་
སོགས། །པ་ལུ་ཅེས་པའི་ ཡི་གེ་རྣམས། །འོག་མའི་ཥ་ནི་ས་རུ་བརྗོད། །དཔེར་ན་
ཨ་དྷིཥྛ་ན་སོགས། །ཡ་ལྟའི་ཞབས་ཀྱུ་ཡུ་ལ་འབོད། །དེ་ལ་སོགས་པའི་བརྗོད་ཚུལ་
མང་ན་ཡང་། །རེ་ཤིག་མདོར་བསྡུས་ཚུལ་དུ་བརྗོད་པ་ལགས། །གངས་ཅན་ཁྲོད་
འདིར་སྨྲ་མཁན་མང་ན་ཡང་། །ཁོ་བོས་ཇི་ལྟ་བཞིན་དུ་བརྗོད་པ་དཀའ། །སྒྲ་པ་ཕལ་
ཆེར་ཕོ་ཚོད་ཁོ་ནར་ཟད། །སྒྲ་པ་ཕལ་ཆེར་བོད་སྐད་ཤེས་ནས་ནི། །སྒྲ་ཡི་བརྗོད་ཚུལ་
ཤིན་ཏུ་མཁས་མཁས་བྱེད། །སྙིང་པོ་མེད་པའི་སྒྲ་པ་སྤང་བར་བྱ། །བདག་གིས་
- 356 -



སྔགས་ཀློག་ཐབས།
འདི་དག་བརྗོད་པ་ལ་བརྟེན་ནས། །སེམས་ཅན་མ་རྒན་གྱུར་པའི་ཚོགས་རྣམས་
ལ། །གཞོམ་མེད་སྒྲ་རྣམས་རྟག་བརྟན་དོན་རྟོགས་ནས། །ཀུན་མཁྱེན་སྨྲ་མཁན་གོ་
འཕང་ཐོབ་པར་ཤོག། །།
ཤུ་བྷོ། མངྒ་ལཾ། ཕྱོགས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག །
《མ་དཔེ་ནི་འཛམ་ཐང་པར་མ་ཡིན།)
- 357 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
@#*
% > ཏོ {#
# #
# % ; @ # % }}
#
%
༣ ཤཱÉ W
༢% &
3 { ཊུ ༔ *



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ། ཐུབ་བསྟན་འོད་ཟེར། ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
གེ ས ་པོ འི ད ཀྱུ ལ ་ བ ཞ ག།
དེབ་ཉིས་བརྒྱ་དང་ལྔ་པ།
ཇོ་ནང་ཀུན་མཁྱེན་དོལ་བོ་པ་ཤེས་རབ་རྒྱལ་མཚན་གྱི་
གསུང་འབུམ་བཞུགས།
(༡༠/༡ ༣ )
ཇོ་ནང་ཀུན་མཁྱེན་དོལ་བོ་པ་ཤེས་རབ་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣ °mm ༡/༣༢ །
དཔར ་གྲངས། ༠༠༠༡_༡ ༧༠༠
ISBN 978 – 7 80253 – 437 – 7/B. 124
གསུང་འབུམ་ཆ་ཚང་ལ་( དེབ་༡ – ༡ ༣ ཡོད་)སྒོར། ༤༢༠.༠༠



责任编辑:聪博
特约编辑:土灯 益西向秋
封面设计:多吉
图书在版编目(CIP)数据
觉囊多波巴·喜饶坚赞文集:藏文/(元)
觉囊多波巴·喜饶坚赞著;
百慈藏文古籍研究室编. - - 北京:
中国藏学出版社,2011.12 (先哲遗书丛书)
| ISBN 978-7-80253- 437-7
1.0多… 1.0多… 2百….0喇嘛教
| - 文集 - 藏语 V.0B946.6-53
中国版本图书馆CIP数据核字(2011) 第260044号
先哲遗书
(第205卷)
觉囊多波巴·喜饶坚赞文集
第10/13卷
觉囊多波巴·喜饶坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海佳印刷有限公司印刷
开本:880x1230毫米 1/32 印张:166.625
2011年12月第1版 2011年12月第1次印刷
印数:0001-1700册
ISBN 978-7-80253-437-7/B.124
本文集总定价(1-13册): 420.00元



༄༅། །ཇོ་ནང་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་གྱི་གསུང་འབུམ།
(༡༠/༡༣)
205
ISBN 978 – 7 - 80253 – 437 - 7/B : 124
ཀྲུང་གོའི་བོད་རིག་པ་དཔེ་སྐྲུན་ཁང་།
Il787 8 0 2ll534377II
&
(1=13 ཚ ); 420. 00 ༡E
